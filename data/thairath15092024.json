[
  {
    "data": "จับตาที่ประชุม ครม. นัดแรก “จิรายุ” แซงโค้งนั่งโฆษกรัฐบาลคนใหม่ ส่วนโควตาพรรคร่วมรัฐบาล ภท. ส่งคนเดิม “คารม” นั่งสมัยที่ 2 กลุ่ม “ธรรมนัส” ส่ง “อนุกูล พฤกษานุศักดิ์” อดีตผู้สมัคร ส.ส. สงขลา วันที่ 15 ก.ย. 2567 นพ. พรหมินทร์ เลิศสุริย์เดช เลขาธิการนายกรัฐมนตรี เปิดเผยถึงการแต่งตั้งข้าราชการการเมือง ในการประชุมคณะรัฐมนตรี (ครม.) นัดแรก ในวันที่ 17 ก.ย. นี้ว่า จะเสนอรายชื่อเข้ามาในส่วนที่พร้อมแล้ว พยายามที่จะให้มีการเสนอชื่อเข้ามาให้เยอะที่สุด เพราะงานต้องเดินต่อแล้ว ส่วนใหญ่จะเป็นคนเดิม รวมถึงตำแหน่งโฆษกประจำสำนักนายกรัฐมนตรีน่าจะได้ในวันนั้นด้วย ขณะที่ผู้สื่อข่าวรายงาน ในส่วนของตำแหน่งโฆษกประจำสำนักนายกรัฐมนตรี ที่จะมีการเสนอแต่งตั้งในวันที่ 17 ก.ย. เช่นเดียวกันนั้น เดิมที่มีชื่อนายจักรภพ เพ็ญแข อดีต รมต.ประจำสำนักนายกรัฐมนตรี ในสมัยรัฐบาลนายสมัคร สุนทรเวช และอดีตโฆษกประจำสำนักนายกรัฐมนตรี สมัยรัฐบาลนายทักษิณ ชินวัตร อดีตนายกรัฐมนตรี เป็นแคนดิเดต ล่าสุด ติดเงื่อนไขบางประการ ทำให้มีชื่อของนายจิรายุ ห่วงทรัพย์ อดีต สส.กทม. พรรคเพื่อไทย (พท.) ขึ้นมาเป็นแคนดิเดตถูกเสนอชื่อเป็นโฆษกประจำสำนักนายกรัฐมนตรีแทน โดยได้ยื่นใบลาออกจากกรรมการรัฐวิสาหกิจตั้งแต่สัปดาห์ที่ผ่านมาแล้ว ขณะที่ตำแหน่งรองโฆษกประจำสำนัก โควตาพรรคร่วมรัฐบาลนั้น ส่วนของพรรคภูมิใจไทย (ภท.) เสนอคนเดิมคือนายคารม พลพรกลาง อดีตรองโฆษกประจำสำนักนายกฯ นั่งในตำแหน่งเดิมโควตาพรรคภูมิใจไทย ส่วนโควตากลุ่ม ร.อ.ธรรมนัส พรหมเผ่า อดีต รมว.เกษตรและสหกรณ์ สส. พะเยา อดีตเลขาธิการพรรคพลังประชารัฐ (พปชร.) มีชื่อของนายอนุกูล พฤกษานุศักดิ์ อดีตผู้สมัคร ส.ส. สงขลา พรรคพลังประชารัฐ (พปชร.) ส่วนของพรรคประชาธิปัตย์ (ปชป.) ไม่ประสงค์ส่งคนนั่งรองโฆษกประจำสำนักนายกฯ ขณะที่พรรครวมไทยสร้างชาติ (รทสช.) มีรายงานข่าวว่า ขณะที่ได้ชื่อคนที่จะมาเป็นรองโฆษกประจำสำนักนายกรัฐมนตรีแล้ว แต่ยังไม่มีการเปิดเผย ...",
    "category": "politic",
    "date": "15 ก.ย. 2567 15:21 น.",
    "publisher": "Thairath",
    "url": "https://www.thairath.co.th/news/politic/2814546"
  },
  {
    "data": "ลูกสาวหญิงใบ้ ตามรอยคนดวงดี พาขอโชค\"หลวงพ่อใหญ่\" วัดห้วยสูบ ต.นามะตูม อ.พนัสนิคม จ.ชลบุรี ไม่พลาดจุดธูปมงคล เขย่าเซียมซี ได้\"เลขเด็ด\"ลุ้นโชคงวด 16/9/67 งวดนี้หวยออกวันที่ 16 กันยายน 2567 ลูกสาวหญิงใบ้ อาสาพาทุกคนไปทำบุญที่ วัดห้วยสูบ ต.นามะตูม อ.พนัสนิคม จ.ชลบุรี พร้อมกับขอเลขเด็ด\"หลวงพ่อใหญ่\"ที่เลื่องลือเรื่องของให้โชค ซึ่งก่อนหน้านี้เจ้าอาวาสวัดห้วยสุบ เคยถูกรางวัลที่ 1 เลข 941395 ชุดที่ 40 ประจำวันที่ 16 กุมภาพันธ์ 2567 จำนวน 1 ใบ จำนวน 6 ล้านบาทมาแล้ว สำหรับวัดห้วยสูบเป็นวัดเก่าแก่ในเมืองพนัสนิคมที่เป็นที่เคารพศรัทธาของชาวบ้านมาช้านาน ทราบว่าเริ่มสร้างเมื่อปี พ.ศ. 2362 ซึ่งมีนายบุญ นางอรุณ สุขเจริญ ชาว ต.นามะตูม อ.พนัสนิคม จ.ชลบุรี เป็นผู้มอบที่ดินถวายสร้างวัด จำนวน 16 ไร่ 2 งาน 3 วา ต่อมาได้รับอนุญาตให้สร้างวัดเมื่อ พ.ศ. 2378 และได้รับอนุญาตให้ตั้งวัด เมื่อวันที่ 7 เดือนเมษายน พ.ศ. 2385 ได้รับพระราชทานวิสุงคามสีมา เมื่อวันที่ 17 เดือนมีนาคม พ.ศ. 2394 ... เมื่อมาถึงวัดแล้ว \"หญิง\" ได้เดินเข้าไปกราบไหว้พระประธานในพระอุโบสถ โดยเดินผ่านซุ้มหนุมานที่มีความสวยงาม ซึ่งด้านในจะมีพวงมาลัยดอกไม้สำหรับกราบไหว้ รวมทั้งมีเซียมซี และไหมงคลสำหรับคนที่ต้องการเสี่ยงโชค จากนั้นหญิงได้กราบไหว้\"หลวงพ่อใหญ่\"ในวิหารที่อยู่ใกล้กับพระอุโบสถ ซึ่งทางวัดได้เตรียมธูป เทียน พวงมาลัย รวมทั้งธูปเสี่ยงทายตัวเลข ให้กับผู้ที่มากราบไหว้ได้ร่วมทำบุญ โดยมีคำกล่าวบูชา\"หลวงพ่อใหญ่\" หรือ คาถาเงินล้านดังนี้ นะโม ตัสสะ ภะคะวะโต อะระหะโต สัมมาสัมพุทธัสสะ (สวด 3 จบ) สัมปะจิตฉามิ นาสังสีโม พรหมา จะ มหาเทวาสัพเพยักขาปะรายันติ พรหมา จะ มหาเทวา อภิลาภา ภะวันตุเมมหาปุญโญมหาลาโภภะวันตุเมมิเตภาหุหะติพุทธะมะอะอุ นะโมพุทธายะ วิระทะโย วิระโคนายังวิระหิงสา วิระทาสี วิระหาสา วิระอิทภิโยพุทธัสสะมานีมามะพุทธัสสะ สวาโหม สัมปะติจฉามิเพ็งๆ พาๆ หาๆ ฤๅๆ ... หลังจากกราบไหว้ และจุดธูปเสี่ยงทายด้านในเสร็จแล้ว หญิงได้ออกมากราบไหว้\"ท้าวเวสสุวรรณ\"ที่อยู่หน้าประตูวิหารทั้งด้านซ้ายและขวา โดยมีคาถาบูชา ดังนี้ นะโม ตัสสะ ภะคะวะโต อะระหะโต สัมมาสัมพุทธัสสะ (3 จบ) ปุตตะกาโม ละเภปุตตัง ธะนะกาโม ละเภธนะนังอัตถิกาเยกายะยายะเทวานัง ปิยะตัง สุตวาฯอิติปิโส ภะคะวา ยมมะราชาโน ท้าวเวสสุวรรณโณมะระณัง สุขัง อะหัง สุคะโต นะโม พุทธายะท้าวเวสสุวรรณโณ จาตุมะหาราชิกา ยักขะพันตาภัทฎริโตเวสสะ พุสะ พุทธัง อะระหัง พุทโธท้าวเวสสุวรรณโณ นะโม พุทธายะ ... ก่อนเดินทางกลับ \"หญิง\" ได้เดินกลับมาดูธูปเสี่ยงทายที่ได้อธิษฐานขอโชคไว้ พร้อมกับขอสรุปเลขเด็ดที่นำมาฝากทุกคนดังนี้ เลขเซียมซี ในพระอุโบสถ : 62เลขล้วงไหมงคล : 21  503เลขธูปมงคล หลวงพ่อใหญ่ : 636เลขธูปมงคลท้าวเวสสุวรรณ : 013 อย่างไรก็ตาม การเสี่ยงโชคเสี่ยงดวงนั้นเป็นความเชื่อส่วนบุคคล ก็ขอให้ทุกคนเสี่ยงดวงกันอย่างพอดี และได้โชคดีกันทั่วหน้าจ้า. ... (อ่านข่าว เลขเด็ด ทั้งหมดที่นี่)",
    "category": "lottery",
    "date": "15 ก.ย. 2567 15:20 น.",
    "publisher": "Thairath",
    "url": "https://www.thairath.co.th/lottery/news/2814448"
  },
  {
    "data": "หนูน้อยขาไถชิงแชมป์ภาคใต้สนามแตก เด็ก ๆ และผู้ปกครองแห่ร่วมนับพันคน “เสธ.หมึก” พร้อมผลักดันสู่โกอินเตอร์ “หมอไพศาล” ที่ปรึกษาผู้อำนวยการโรงพยาบาลกรุงเทพ ฟันธงจักรยานหนูน้อยขาไถสามารถผลักดันให้ก้าวไปสู่ระดับนานาชาติ และเป็น Soft Power ช่วยประชาสัมพันธ์ประเทศไทยได้เป็นอย่างดี จากการที่มีบรรดาผู้ปกครองแห่พาบุตรหลานสมัครเข้าร่วมการแข่งขันจักรยานหนูน้อยขาไถชิงแชมป์ประเทศไทย ชิงถ้วยพระราชทานฯ ประจำปี 2567 สนามที่ 3 ที่ จ.สุราษฎร์ธานี อย่างล้นหลามจนสนามเกือบแตก ด้าน “เสธ.หมึก” พร้อมเดินหน้าขับเคลื่อนจัดแข่งขันตั้งแต่ระดับอาเซียน ระดับเอเชีย ไปจนถึงระดับนานาชาติ ส่วน “นายบันดาล สถิรชวาล” รองพ่อเมืองสุราษฎร์ธานี ชื่นชมบรรยากาศสุดคึกคัก มั่นใจหนูน้อยขาไถจะมีการพัฒนาก้าวไปสู่ระดับนักกีฬาทีมชาติต่อไป ขณะที่การถ่ายทอดสดทางเฟซบุ๊กไลฟ์และยูทูบมียอดผู้ชมรวมกว่า 10 000 วิว การแข่งขันจักรยานหนูน้อยขาไถ ชิงแชมป์ประเทศไทย “Thailand Balance Bike Championships 2024” ชิงถ้วยพระราชทาน สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ประจำปี 2567 สนามที่ 3 ชิงแชมป์ภาคใต้ เมื่อวันที่ 15 กันยายน ที่ห้องสุราษฎร์ธานี ฮอลล์ ศูนย์การค้าเซ็นทรัล สุราษฎร์ธานี โดยพิธีเปิดการแข่งขันได้รับเกียรติจาก นายบันดาล สถิรชวาล รองผู้ว่าราชการจังหวัดสุราษฎร์ธานี เป็นประธานพิธี พร้อมด้วย นาวาเอกฐิตพร น้อยรักษ์ เลขาธิการสมาคมกีฬาจักรยานแห่งประเทศไทยฯ คุณกรรณิกา รสทิพย์ ผู้จัดการแผนกร้านค้าสัมพันธ์ ศูนย์การค้าเซ็นทรัล สุราษฎร์ธานี  นางรุ่งเพชร รอดแก้ว ผู้อำนวยการสำนักงานการกีฬาแห่งประเทศไทย จังหวัดสุราษฎร์ธานี  ร.อ.สมเดช ศรีกาญจน์ ผู้แทน มทบ.45  นายอนันทศักดิ์ งามขำ ประธานชมรมจักรยานเพื่อการท่องเที่ยวและกีฬา จังหวัดสุราษฎร์ธานี และผู้แทนโรงเรียนเมืองสุราษฎร์ธานี ร่วมในพิธี สำหรับการแข่งขันจักรยานหนูน้อยขาไถ ชิงแชมป์ประเทศไทยฯ สนามที่ 3 รอบชิงแชมป์ภาคใต้ สมาคมกีฬาจักรยานแห่งประเทศไทยฯ ร่วมกับ บริษัท ซีโน-แปซิฟิค เทรดดิ้ง (ไทยแลนด์) จำกัด  บริษัท ท่าอากาศยานไทย จำกัด (มหาชน) หรือ AOT  สำนักงานกองทุนสนับสนุนการสร้างเสริมสุขภาพ (สสส.)  บริษัท ไออาร์พีซี จำกัด (มหาชน)  ตลาดไท รังสิต และศูนย์การค้าเซ็นทรัล สุราษฎร์ธานี จัดขึ้นเพื่อคัดเลือกนักกีฬาที่ได้อันดับ 1-10 ในแต่ละรุ่นไปแข่งขันรอบ TCA ซูเปอร์แชมป์ ในวันที่ 17 พฤศจิกายน ที่สวนกีฬากมล เขตหนองจอก กรุงเทพมหานคร ซึ่งมีบรรดาหนูน้อยแห่เข้าร่วมชิงชัยจำนวนมาก และมีบรรดาผู้ปกครองติดตามมาอีกรวมแล้วกว่า 1 000 คน โดยมีการถ่ายทอดสดทางเฟซบุ๊ก หนูน้อยขาไถ ชิงแชมป์ประเทศไทย และ YouTube : TCA Chanal มียอดผู้ชมรวมกันมากกว่า 10 000 วิว นายบันดาล สถิรชวาล รองผู้ว่าราชการจังหวัดสุราษฎร์ธานี เปิดเผยว่า จังหวัดสุราษฎร์ธานี มีความพร้อมในด้านการกีฬาอยู่แล้ว สำหรับบรรยากาศการแข่งขันในวันนี้มีความคึกคักเป็นอย่างมาก ขอชื่นชมบรรดาหนูน้อยที่มีความสามารถ และผู้ปกครองที่สนับสนุนให้เด็ก ๆ ได้ออกกำลังกาย เห็นความสำคัญของกีฬา การจัดแข่งขันจักรยานหนูน้อยขาไถเป็นการส่งเสริมและประชาสัมพันธ์ให้ประชาชนทั่วไปได้เข้าใจว่ากีฬาจักรยานต้องมีจุดเริ่มต้นในการพัฒนาอย่างไร จะเห็นได้ว่าเยาวชนของจังหวัดสุราษฎร์ธานีและจังหวัดใกล้เคียงให้ความสนใจเดินทางมาแข่งขันหลายร้อยคน เชื่อว่าจะมีการพัฒนาเด็กให้รักการเล่นกีฬาจักรยานมากขึ้น และจะก้าวไปสู่ระดับนักกีฬาทีมชาติในอนาคต ตนหวังว่าจังหวัดสุราษฎร์ธานีจะได้มีโอกาสเป็นเจ้าภาพจัดการแข่งขันในโอกาสต่อไป ด้าน “เสธ.หมึก” พลเอกเดชา เหมกระศรี ประธานสหพันธ์จักรยานแห่งอาเซียน (เอซีเอฟ) และนายกสมาคมกีฬาจักรยานแห่งประเทศไทยฯ กล่าวว่า การแข่งขันจักรยานหนูน้อยขาไถสนามที่ 3 นี้ นับว่าประสบความสำเร็จในด้านจำนวนผู้เข้าแข่งขัน เพราะมีพ่อแม่ผู้ปกครองส่งบุตรหลานมาร่วมแข่งขันหลายร้อยคน ทางสมาคมกีฬาจักรยานฯ ก็ได้เตรียมของขวัญของรางวัลต่าง ๆ มาแจกให้หนู ๆ ตัวน้อย ๆ โดยมีรางวัลพิเศษคือตุ๊กตา Labubu Macaron และตุ๊กตา Baby Three V3 ซึ่งเป็นที่ชื่นชอบของเด็ก ๆ มาก ในอนาคตสมาคมกีฬาจักรยานฯ จะผลักดันให้กีฬาจักรยานหนูน้อยขาไถขยับขึ้นไปสู่ระดับอินเตอร์ เริ่มจากการแข่งขันหนูน้อยขาไถชิงแชมป์อาเซียน แล้วก้าวไปสู่ระดับเอเชียและระดับนานาชาติ ซึ่งถือเป็นอีกกิจกรรมหนึ่งที่เป็น Soft Power ทำให้ทั่วโลกได้รู้จักประเทศไทยมากยิ่งขึ้น ส่วน นาวาอากาศเอก (พิเศษ) นพ.ไพศาล จันทรพิทักษ์ ที่ปรึกษาผู้อำนวยการโรงพยาบาลกรุงเทพ สายกิจกรรมพิเศษ กล่าวว่า ตนเองมีโอกาสหารือกับ พลเอกเดชา เหมกระศรี นายกสมาคมกีฬาจักรยานฯ ว่ากีฬาจักรยานหนูน้อยขาไถนี้น่าสนใจมาก เพราะนอกจากจะเสริมสร้างทักษะและพัฒนาการให้แก่เด็ก ๆ ทั้งร่างกายและจิตใจแล้ว ยังเป็นการสร้างความสัมพันธ์ที่อบอุ่นในครอบครัว ประการสำคัญสามารถผลัดกันให้ก้าวไปสู่ระดับนานาชาติได้ไม่ยาก สมาคมกีฬาจักรยานฯ อาจจะจัดแข่งขันหนูน้อยขาไถโดยเชิญประเทศต่าง ๆ ทั่วโลกมาแข่งขัน หรือเป็นเจ้าของลิขสิทธิ์การแข่งขันนานาชาติขึ้นมาสัก 1 รายการ หากประเทศไหนต้องการจัดแข่งขันขาไถรายการนี้ก็ต้องมาขออนุญาตหรือขอลิขสิทธิ์จากเราไป ถือเป็น Soft Power อีกอย่างหนึ่งที่เป็นการประชาสัมพันธ์ประเทศไทยได้เป็นอย่างดี ขณะที่ นางสริตา เบี้ยขาว คุณแม่ของ “น้องโนอาห์” ด.ช.จิระพัชร์ เบี้ยขาว ที่ลงแข่งรุ่น 2.7-3.0 ขวบชาย เปิดเผยว่า ครอบครัวของเราอยู่ทีม South Side Kids Suratthani จังหวัดสุราษฎร์ธานี ทราบข่าวการแข่งขันจากในเพจของสมาคมกีฬาจักรยานฯ และจากเพื่อนผู้ปกครองในทีมว่ามีแข่งขันที่ห้างเซ็นทรัล ปกติพวกเราจะให้เด็ก ๆ ฝึกซ้อมและพาไปแข่งขันตามจังหวัดต่าง ๆ ประโยชน์ที่ได้รับจากการแข่งขันจักรยานหนูน้อยขาไถมีเยอะมาก ประการแรกคือทำให้เด็กห่างจากมือถือและไม่ติดเกมส์ออนไลน์ มีความสัมพันธ์ กับเพื่อน ๆ มีการพัฒนาได้หลายมิติ ทั้งร่างกาย จิตใจ และทักษะต่าง ๆ เป็นกีฬาที่ดีมากทำให้เด็ก ๆ ได้ใช้เวลาว่างให้เป็นประโยชน์ เป็นกีฬาที่ควรจะส่งเสริมให้ก้าวไปไกลกว่านี้ ขอฝากถึงผู้ปกครองที่ยังไม่ตัดสินใจที่จะพาบุตรหลานมาร่วมการแข่งขัน อยากให้ลองเปิดใจดูเชื่อว่าเด็ก ๆ จะสนุกแน่นอนและผู้ปกครองก็สนุกไปกับลูก ๆ ด้วย นายประณิธาน วารีกุล คุณพ่อของ “น้องเพ้นท์” ด.ญ.พิชญาพร วารีกุล นักกีฬารุ่น 6.7-7 ขวบหญิง กล่าวว่า การแข่งขันขาไถสนามนี้มีเด็ก ๆ เข้าร่วมการแข่งขันจำนวนเยอะมาก เป็นบรรยากาศที่อบอุ่น เป็นการสานสัมพันธ์ภายในครอบครัว และเด็กได้มีเพื่อนใหม่จากทีมอื่น ๆ ทำให้ทุกคนในครอบครัวได้มีส่วนร่วมและมีความสัมพันธ์ที่ดีขึ้น เด็ก ๆ ได้ฝึกฝนทักษะต่าง ๆ พ่อแม่ก็ได้เรียนรู้ในการทำกิจกรรมร่วมกัน ในอนาคตจะส่งเสริมให้ลูกได้ต่อยอดไปเล่นกีฬาประเภทต่าง ๆ คาดว่าจะเป็นกีฬาจักรยานเป็นหลัก หรือกีฬาอื่น ๆ ที่ลูกชอบ ข้อดีของการแข่งขันจักรยานหนูน้อยขาไถคือทำให้ครอบครัวอบอุ่น เป็นกิจกรรมที่ดีมาก ที่สำคัญคือลูก ๆ ลดการติดมือถือ ติดเกมส์ และมีสุขภาพที่แข็งแรง นายกิตติภาส หมึกดำ คุณปู่ของ “น้องอลิซ” ด.ญ.วรารัตน์ หมึกดำ นักกีฬารุ่น 1.8-2 ขวบหญิง กล่าวว่า ครอบครัวของเราเดินทางมาจากจังหวัดพังงา วันนี้มากับลูกชายลูกสะใภ้ พาหลานสาวมาแข่งขัน เมื่อเห็นบรรยากาศของการแข่งขันจักรยานหนูน้อยขาไถแล้ว รู้สึกครึกครื้นมากเพราะมีเด็ก ๆ มาแข่งขันเยอะ รู้สึกภูมิใจในเด็กยุคใหม่ที่หันมาเล่นกีฬา ถือว่าเป็นการพัฒนาทักษะและการออกกำลังกายไปในตัว ถือว่าเป็นกิจกรรมที่ดีมาก ๆ ส่วนผลการแข่งขันจักรยานขาไถ สนามที่ 3 รุ่นที่น่าสนใจมีดังนี้ รุ่นอายุ 1.8-2 ขวบชาย ที่ 1 ด.ช.ศรัณยู นวลดำ  ที่ 2 ด.ช.ธัชพล อินทอักษร  ที่ 3 ด.ช.จิตต์จิณณ์ กองประดิษฐ / รุ่นอายุ 2.1-2.6 ขวบชาย ที่ 1 ด.ช.ณวิณชาร์ล ณ สงขลา  ที่ 2 ด.ช.ธีธัชต คงชนะ  ที่ 3 ด.ช.ไกรวุฒิ ชีวไมตรีวงศ์ / รุ่นอายุ 2.7-3 ขวบชาย ที่ 1 ด.ช.ณัฐณรัณ ตามสีลำ  ที่ 2 ด.ช.ธนภัทร บัวพันธ์  ด.ช.คีริน จรัสปรีดาลาภ / รุ่นอายุ 3.1-3.6 ขวบชาย ที่ 1 ด.ช.ฐานิฏฐ์ ฐิติศรารักษ์  ที่ 2 ด.ช.รพีพงษ์ จีนนา  ที่ 3 ด.ช.จรสกฤษฎิ์ พันธุ์สะและหมัน รุ่นอายุ 1.8-2 ขวบหญิง ที่ 1 ด.ญ.นันท์นรินทร์ ช่วยเนียม  ที่ 2 ด.ญ.วรารัตน์ หมึกดำ  ที่ 3 ด.ญ.เกวลิน แสนภักดี / รุ่นอายุ 2.1-2.6 ขวบหญิง ที่ 1 ด.ญ.ธนัญญา คะนึงการ  ที่ 2 ด.ญ.ลลิตา จัตวณิชย์  ด.ญ.เอวาริณทร์ พงศ์ธีระวรรณ / รุ่นอายุ 2.7-3 ขวบหญิง ที่ 1 ด.ญ.สุชญา ชีประวัติชัย  ที่ 2 ด.ญ.ศรัณย์ภรย์ ชูสิทธิ์  ที่ 3 ด.ญ.ณปภา เลิศวัฒนพันธุ์ / รุ่นอายุ 3.1-3.6 ขวบหญิง ที่ 1 ด.ญ.ลภัสลัล ไชยทอง  ด.ญ.ศรัญลักษณ์ ภพภูวฤณ  ที่ 3 ด.ญ.ปิยะพร สุริเสาร์ ด้านผลการแข่งขันทั้งหมดสามารถติดตามได้ที่เว็บไซต์ของสมาคมกีฬาจักรยานแห่งประเทศไทยฯ www.thaicycling.or.th สำหรับโปรแกรมการแข่งขันจักรยานหนูน้อยขาไถ ชิงแชมป์ประเทศไทย ประจำปี 2567 ชิงถ้วยพระราชทานฯ สนามที่ 4 เป็นรอบชิงแชมป์ภาคตะวันตก วันที่ 9 พฤศจิกายน ที่เขื่อนวชิราลงกรณ อำเภอทองผาภูมิ จังหวัดกาญขนบุรี ในรูปแบบปั๊มแทร็ก ผู้ปกครองที่สนใจส่งบุตรหลานสมัครเข้าแข่งขันสามรถสมัครได้ทางเว็บไซต์ของสมาคมฯ www.thaicycling.or.th ตั้งแต่บัดนี้ จนถึงวันที่ 6 พฤศจิกายน เวลา 14.00 น. และสมัครได้ที่สนามแข่งขันในวันที่ 8 พฤศจิกายน เวลา 09.00-17.00 น. หรือสอบถามรายละเอียดได้ที่ โทร.0-2719-3340-2 ในวันและเวลาราชการ.",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/others/2814539"
  },
  {
    "data": "ขอนแก่น / ตำรวจภูธร ภาค 4 เปิดพื้นที่ทุกโรงพักเป็นจุดจอดรถ-ศูนย์อพยพฯ หรือตั้งโรงครัว พร้อมส่งชุดเคลื่อนที่เร็วให้ความช่วยเหลือผู้ประสบภัยน้ำท่วมครอบคลุมทุกพื้นที่ จัดสายตรวจทางน้ำเฝ้าระวังทรัพย์สินของประชาชน เตือนมิจฉาชีพแอบฉวยโอกาสซ้ำเติมจับติดคุกทันที พร้อมบังคับใช้กฎหมายอย่างเด็ดขาด เมื่อเวลา 14.00 น. วันที่ 15 กันยายน 2567 ที่กองบัญชาการตำรวจภูธรภาค 4 พล.ต.ต.พิษณุ อุณหเสรี รอง ผบช.ภ.4 ในฐานะโฆษก ตร.ภ.4 เปิดเผยว่า บช.ภ.4 ได้สั่งการให้ทุกโรงพักในสังกัด ทั้ง 12 จังหวัด ภาคอีสานตอนบน เฝ้าติดตามสถานการณ์น้ำท่วมในพื้นที่อย่างใกล้ชิด โดยเฉพาะพื้นที่อำเภอที่ติดกับแม่น้ำโขงที่ขณะนี้ระดับน้ำได้เอ่อเข้าท่วมแล้วในหลายพื้นที่ ซึ่งตำรวจทุกโรงพักได้เข้าให้การช่วยเหลือประชาชน ด้วยการสนธิกำลังร่วมกับฝ่ายปกครอง  ทหาร และหน่วยงานต่าง ๆ ในการอพยพประชาชนออกจากพื้นที่เสี่ยง หรือการเร่งทำพนังกั้นน้ำในจุดเสี่ยง และที่สำคัญคือการจัดการจราจรในจุดที่เกิดน้ำท่วม หากจำเป็นต้องปิดถนนและกำหนดเส้นทางเบี่ยง ทางลัดต่าง ๆ ตำรวจจะต้องอำนวยความสะดวกและจัดการจราจรตามแผนที่กำหนดไว้โดยทันที “ผบช.ภ.4 พล.ต.ท.สรายุทธ สงวนโภคัย ได้ย้ำชัดในข้อสั่งการในเรื่องของการให้ความช่วยเหลือประชาชนในพื้นที่ที่ประสบภัยอย่างเต็มที่ โดยเฉพาะกลุ่มจังหวัดที่ติดกับแม่น้ำโขง รวมทั้งกลุ่มจังหวัดจุดเสี่ยงทุกจุด ที่ต้องติดตามสถานการณ์และรายงานเหตุการณ์มาที่ บช.ภ.4 เพื่อร่วมบัญชาการเหตุการณ์หรือการจัดส่งกำลังและยุทโธปกรณ์ในการให้ความช่วยเหลือประชาชนเข้าไปในพื้นที่ทันที ขณะเดียวกันยังคงให้พื้นที่โรงพักทุกแห่งเป็นพื้นที่ปลอดภัยในการจอดรถของผู้ที่ประสบภัย หรือการใช้อาคารหอประชุม หรืออาคารเอนกประสงค์เป็นสถานที่อพยพของผู้ประสบภัย หากมีการร้องขอจากทางอำเภอหรือชุมชน โดย ผกก.ฯ สามารถที่จะพิจารณาจัดตั้งเป็นศูนย์อพยพ หรือแม้กระทั่งตั้งโรงครัวช่วยเหลือประชาชนก็สามารถที่จะทำได้โดยทันที” ... โฆษก ตร.ภ.4 กล่าวต่ออีกว่า ในเรื่องของการรักษาความปลอดภัยในชีวิตและทรัพย์สิน ได้มีการจัดชุดสายตรวจทางน้ำและชุดเคลื่อนที่เร็ว เข้าตรวจตราบ้านเรือนของประชาชนในพื้นที่ที่ประสบน้ำท่วม ซึ่งพบว่าบางครอบครัวได้มาพักที่จุดอพยพ ขณะที่บางครอบครัวส่งตัวแทนเฝ้าบ้านเรือนไว้เพื่อความปลอดภัย ดังนั้นทุกพื้นที่จะต้องเพิ่มความเข้มงวดตรวจตราพื้นที่ ซึ่งหากตรวจพบกลุ่มมิจฉาชีพฉวยโอกาสก่อเหตุลักทรัพย์หรือกระทำการใดที่ผิดกฎหมายซ้ำเติมผู้ประสบภัย ตำรวจจะดำเนินการตามกฎหมายอย่างเด็ดขาดทันที ที่มาภาพบางส่วน เพจ ตำรวจภูธรภาค 4 / ตำรวจภูธรจังหวัดหนองคาย",
    "category": "crime",
    "date": "15 ก.ย. 2567 15:11 น.",
    "publisher": "Thairath",
    "url": "https://www.thairath.co.th/news/crime/2814544"
  },
  {
    "data": "ช่วยบ้านเกิด! เอกนิษฐ์ ปัญญา ปิดประมูลเสื้อทีมชาติไทย  บริจาคสมทบรวม 1 แสนบาท - ครอบครัวบริจาคน้ำดื่มด้วย วันที่ 15 กันยายน 2567 เอกนิษฐ์ ปัญญา นักฟุตบอลทีมชาติไทย สโมสรอุราวะ เรด ไดมอนด์ส ในเจลีก 1 ญี่ปุ่น โพสต์เฟซบุ๊กส่วนตัว ปิดการประมูลเสื้อ \"ช้างศึก\" ที่เขาสวมใส่ในศึก LPBANK CUP 2024 บุกไปชนะ เวียดนาม 2-1 เพื่อนำรายได้ไปช่วยเหลือผู้ประสบภัยน้ำท่วมในจังหวัดเชียงราย ทั้งนี้ \"บุ๊ค\" เอกนิษฐ์ ปัญญา เปิดประมูลเสื้อทีมชาติไทยตัวนี้ที่ 999 บาท ตั้งแต่วันที่ 12 กันยายน และสิ้นสุดในวันที่ 14 กันยายน 2567 เวลา 21.00 น. โดยล่าสุดเจ้าตัวออกมาสรุปยอดการประมูล พร้อมบริจาคเงินสมทบเพิ่มเติมด้วย เจ้าบุ๊ค เอกนิษฐ์ ระบุว่า \"ขณะนี้ผมได้ปิดการประมูลเสื้อแข่งทีมชาติไทยของผมแล้วนะครับ ขอขอบคุณทุกคนที่ร่วมประมูลในครั้งนี้ครับ ผู้ชนะการประมูลคือ คุณ Prasit Suthisirikul ด้วยยอดประมูลสูงสุด 60 000 บาท\" \"ขอขอบคุณมากๆ นะครับที่ช่วยเหลือผู้ประสบอุทกภัยในเชียงราย ผมจึงขอนำเงินที่ประมูลเสื้อได้ 60 000 บาท และส่วนตัวผมขอบริจาคสมทบอีก 40 000 บาท รวมเป็น 100 000 บาท\" \"โดยตอนนี้ผมได้โอนยอดทั้งหมดบริจาคให้กับทางมูลนิธิองค์กรทำดี โดย ดร.ปนัดดา วงศ์ผู้ดี เป็นที่เรียบร้อยแล้วครับ และได้ประสานงานกับทางมูลนิธิ เพื่อให้นำเงินที่บริจาคนี้ช่วยเหลือพี่น้องชาวเชียงรายต่อไปครับ\" \"ผมขอเป็นกำลังใจให้พี่น้องชาวเชียงรายทุกคนที่ประสบอุทกภัยและเจ้าหน้าที่ทุกหน่วยงานที่ช่วยเหลือครับและผมเชื่อว่าทุกอย่างจะผ่านไปได้ด้วยดีครับ ขอบคุณครับ\" ด้าน อนงค์ ปัญญา คุณแม่ของ \"เจ้าบุ๊ค\" ยังเปิดเผยอีกว่า ครอบครัว “เอกนิษฐ์ ปัญญา” กำลังเดินทางจาก อ.พญาเม็งราย เพื่อร่วมบริจาคน้ำดื่มให้กับผู้ประสบภัยน้ำท่วมที่ อ.เมือง จ.เชียงราย จุดรับบริจาค สำนักงานพื้นที่การศึกษามัธยมศึกษา จ.เชียงราย ขอขอบคุณ : โรงเรียนพญาเม็งราย สำหรับพาหนะขนส่ง ขอขอบคุณ : ร้าน ป้ายเม็งรายโฆษณา สำหรับป้ายไวนิล",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/thaifootball/changsuek/2814538"
  },
  {
    "data": "แม่สาย จ.เชียงราย ยังไม่วางใจ ผนังกั้นน้ำ 3 จุด แตกเสียหายหนัก น้ำสูงสุดในรอบ 100 ปี “นายกเทศมนตรี” ชี้ฟื้นฟูเมืองลำบาก จมดินโคลนหนา ตอนนี้ “น้ำ-ไฟ” ไม่มีใช้ ขอบริจาคอุปกรณ์ตักโคลน เช่น จอบ พลั่ว เสียม คราด ไม้กวาด จำนวนมาก เหตุน้ำท่วมใหญ่ อ.แม่สาย จ.เชียงราย รุนแรงมากสุดในรอบ 100 ปี น้ำที่เอ่อท้นมาจากแม่น้ำสายหลักในพื้นที่ตั้งแต่วันที่ 10 ก.ย.67 ปริมาณน้ำเพิ่มสูงอย่างรวดเร็ว เนื่องจากฝนที่มาจากพายุทำให้แม่น้ำโขง เพิ่มความสูงอย่างรวดเร็ว แม้วันนี้ (15 ก.ย.67) กินเวลากว่า 5 วัน ที่มวลน้ำมหาศาลไหลบ่าเข้ามาจมบ้านเรือน ทำให้มีชาวบ้านติดค้างอยู่ในบ้านจำนวนมาก โดยเฉพาะผู้สูงอายุ และผู้ป่วยติดเตียง และทำให้มีผู้เสียชีวิตบางส่วน ปริมาณน้ำที่เริ่มลดลงในตัวเมืองแม่สาย จ.เชียงราย ทำให้ชาวบ้านบางส่วนเริ่มกลับเข้าพื้นที่ ฟื้นฟูบ้านเรือน แต่ยังมีประชาชนที่อาศัยอยู่ในศูนย์อพยพอีกจำนวนมาก เนื่องจากหลายคนหวาดผวากับปริมาณน้ำที่อาจเพิ่มสูงขึ้นอีกครั้ง ... ทีมข่าวสอบถามไปยัง “ชัยยนต์ ศรีสมุทร\" นายกเทศมนตรี เทศบาลตำบลแม่สาย จ.เชียงราย หลังสรุปสถานการณ์น้ำท่วมวันนี้ (15 ก.ย.67) ว่า ตอนนี้น้ำท่วมหลายพื้นที่เริ่มลดลง แต่มีพื้นที่บริเวณชุมชนหัวฝาย ต้องเฝ้าระวังระดับน้ำเพิ่มสูง เพราะคันกั้นน้ำส่วนนี้พัง จึงต้องลำเลียงรถแบ็กโฮ เข้าไปซ่อมแซมในพื้นที่ คาดถึงอีก 2 วัน ส่วนการฟื้นฟูเมืองหลังน้ำลด ยังยากลำบาก เนื่องจากมีดินโคลนที่มากับน้ำจำนวนมาก การกำจัดดินโคลนที่ไหลเข้ามาในบ้านเรือนชาวบ้าน ตอนนี้ต้องรอให้โคลนแห้ง เพราะในพื้นที่ไม่มีไฟฟ้า และน้ำประปา ที่ช่วยทำความสะอาดพื้นที่ได้อย่างรวดเร็ว ประกอบกับดินโคลนที่มากับน้ำ จะไหลไปในทุกพื้นที่ของบ้าน เลยทำให้ทำความสะอาดยาก เกิดความเสียหายต่อบ้านเรือน เครื่องใช้ไฟฟ้าในบ้านจำนวนมาก “ทางเทศบาลได้ประกาศให้ชาวบ้านที่ทำความสะอาด โกยดินโคลนที่มากับน้ำใส่ในกระสอบ วางไว้ริมถนนก่อน เพื่อที่หน่วยงานมาเก็บ และนำไปถมในสถานที่ทิ้ง เช่น สุสาน ที่ดินของเทศบาล แต่ไม่นำดินโคลนไปทิ้งในบ่อขยะ ซึ่งถ้าเริ่มมีการจ่ายน้ำ ชาวบ้านจะฉีดโคลนลงท่อระบายน้ำ ทำให้หน่วยงานต้องวางแผนต่อในการขุดลอกท่อต่อจากนี้” ปัญหาที่น่าเป็นห่วงคือ ขยะที่มากับน้ำ รวมถึงสิ่งของที่กลายเป็นขยะหลังถูกน้ำท่วม เช่น รถมอเตอร์ไซค์ รถยนต์ เศษแก้วแตก อาจก่อให้เกิดอันตรายกับประชาชนที่เข้าไปในพื้นที่ได้ ขณะนี้ยังไม่สามารถระบุจำนวนผู้เสียชีวิต มูลค่าเสียหายทั้งหมดได้ เนื่องจากปริมาณน้ำในบางพื้นที่ยังไม่ลดลง มีผนังกั้นน้ำแตกถึง 3 จุดใหญ่ คือ ชุมชนเกาะทราย ชุมชนไม่ลุงขน และชุมชนเหมืองแดง ทำให้ยังวางใจไม่ได้ เพราะฤดูฝนเหลืออีก 2 เดือน ดังนั้น ตอนนี้เจ้าหน้าที่กำลังเร่งดำเนินการ เพื่อเข้าพื้นที่ไปปิดจุดบริเวณคันกั้นน้ำเสียหายให้เร็วที่สุดก่อน น้ำท่วมในพื้นที่แม่สาย จ.เชียงราย มีชาวบ้านติดอยู่ในบ้านจำนวนมาก “ชัยยนต์” ให้ข้อมูลว่า มาจากปริมาณฝนที่สูงสุด 221 มิลลิเมตร ในเวลารวดเร็ว ปกติถ้าปริมาณฝนสูงถึง 100 มิลลิเมตร จะเริ่มอพยพประชาชน ถือเป็นปริมาณฝนที่สูงสุดในรอบ 100 ปี ทำให้กระทบกับชาวบ้าน 2 000 – 3 000 ครัวเรือน ... ขวัญกำลังใจประชาชนในพื้นที่ยังหวาดกลัว ทำให้ต้องอยู่ในศูนย์อพยพก่อน เนื่องจากผนังกั้นน้ำได้รับความเสียหายหนัก ตอนนี้คนที่อยู่ในศูนย์อพยพทั่วทั้ง อ.แม่สาย มีอยู่ราวพันคน ซึ่งของที่ได้รับบริจาคเพียงพอแล้ว จึงของดการรับบริจาคให้กับศูนย์พักพิงก่อน ตอนนี้ในพื้นที่แม่สาย มีความต้องการอาสาสมัครมาช่วยฟื้นฟูเมือง และต้องการรับบริจาคอุปกรณ์ตักดินโคลนจำนวนมาก เช่น จอบ พลั่ว เสียม คราด ไม้กวาด แต่ของดรับบริจาคอุปกรณ์ทำความสะอาดที่เป็นสารเคมี อย่างน้ำยาทำความสะอาดพื้นและห้องน้ำ เพราะกลัวว่าหกหรือแตกในระหว่างการลำเลียง จะเป็นปัญหาต่อการทำงาน ซึ่งถ้าใครอยากบริจาคอุปกรณ์ทำความสะอาดสามารถนำมาให้ได้ที่เทศบาลแม่สาย จ.เชียงราย ... ภาภจากเพจเทศบาลตำบลแม่สาย",
    "category": "scoop",
    "date": "15 ก.ย. 2567 14:30 น.",
    "publisher": "Thairath",
    "url": "https://www.thairath.co.th/scoop/theissue/2814535"
  },
  {
    "data": "จังหวัดหนองคาย น้ำโขงวิกฤต รอบสองหนักสุดในรอบ 16 ปี ประชาชนได้รับความเดือดร้อนแล้ว 6 อำเภอกว่า 3 000 หลังคาเรือน พื้นที่การเกษตรเสียหายนับหมื่นไร่ ทุกภาคส่วนเร่งเข้าให้การช่วยเหลือ ขณะที่เทศบาลเมืองหนองคายเตือนธงแดง เสี่ยงเกิดน้ำท่วมฉับพลัน เมื่อวันที่ 15 กันยายน 2567 สถานการณ์น้ำ จ.หนองคาย ผู้สื่อข่าวรายงานว่า วิกฤติน้ำโขงรอบสอง หนักกว่ารอบแรก หนักสุดในรอบ 16 ปี ในหลายพื้นที่ ประชาชนได้รับความเดือดร้อน พื้นที่การเกษตร สัตว์เลี้ยง ได้รับความเสียหาย เช่น เกาะดอนต่ำดอนแตง เกาะกลางน้ำโขงขนาดใหญ่ของไทยมีพื้นที่กว่า 3 000 ไร่ ผลผลิตทางการเกษตรคาดว่าจะเสียหายหมด องค์การบริหารส่วนตำบลโพนสา โดยนายอภิสิทธิ์ วงศรีแก้ว นายก อบต.โพนสา พร้อมเจ้าหน้าที่และทีมงานกู้ภัยเร่งขน/เคลื่อนย้ายสิ่งของต่างๆ และสัตว์เลี้ยงจากดอนขึ้นฝั่ง เพื่อความปลอดภัยและลดความเสียหายจากน้ำโขงล้นตลิ่ง เนื่องจากสถานการณ์แม่น้ำโขงล้นตลิ่งในเขตพื้นที่บ้านท่ามะเฟือง ตำบลโพนสา อำเภอท่าบ่อ จังหวัดหนองคาย ที่ผ่านมาเพิ่มระดับสูงขึ้นอย่างรวดเร็วทำให้เกิดมีน้ำท่วมและล้นตลิ่งบริเวณเกาะดอนต่ำ และริมตลิ่งในหมู่บ้าน หมู่ที่ 4  5  6  7 ทีมป้องกัน อบต.โพนสา ร่วมกับทีมเจ้าหน้าที่ปกครองในเขตพื้นที่ นำเรือท้องแบน เรือหางยาวผูกติดทำเป็นแพเพื่อขนย้ายวัวกว่า 60 ตัว จากพื้นที่ดอนต่ำ เพื่อขนย้ายกลับขึ้นฝั่ง รวมไปถึงอุปกรณ์ทางการเกษตรที่บนบริเวณบนเกาะ ถึงแม้ปัจจุบัน เมื่อ 09.00 น. ระดับวัดได้ที่ 13.79 เมตร ลดลงเล็กน้อยคาดว่าจะลดลงเรื่อยๆ แต่ยังมีความเสี่ยงสำหรับผู้ที่อาศัยอยู่ริมฝั่งแม่น้ำโขง และพื้นที่รอบใน ซึ่งน้ำโขงได้ไหลย้อนเข้าทางท่อระบายน้ำ เอ่อเข้าท่วมบ้านเรือนประชาชนและพื้นที่การเกษตรจำนวนมาก ... ด้วยที่ผ่านมามีฝนตกต่อเนื่องหลายวัน มวลน้ำจากตอนเหนือของไทย รวมไปถึงน้ำเขื่อน สปป.ลาว ที่ล้นปิลเลย์และเขื่อนจีน ได้มีการปล่อยน้ำ ส่งผลให้ระดับน้ำในแม่น้ำโขงยังคงมีระดับสูงขึ้นอย่างต่อเนื่องอย่างรวดเร็ว นั้น ส่งผลให้ทั้ง 6 อำเภอ หมู่บ้าน รวมกว่า 3 000 หลังคาเรือนถูกน้ำท่วม พื้นที่การเกษตรเสียหายหลายหมื่นไร่ ประกอบด้วย อ.รัตนวาปี อ.เมืองหนองคาย อ.ศรีเชียงใหม่ อ.สังคม อ.ท่าบ่อ และ อ.โพนพิสัย โดยมีทหารจากกองพันทหารปืนใหญ่ที่ 13  ร.13 พัน 3  มทบ.24 กกล.สุรศักดิ์มนตรี ตำรวจในพื้นที่ เจ้าหน้าที่ฝ่ายต่างๆ และชาวบ้านต่างก็ช่วยกัน นำกระสอบทรายเข้าปิดกั้นน้ำ แต่ก็เอาไม่อยู่ น้ำได้ไหลทะลักเข้าไปพื้นที่ตอนใน ทั้งพื้นที่เกษตรพื้นที่เศรษฐกิจสำคัญ ชาวบ้านต้องขนย้ายสิ่งของและเคลื่อนย้ายผู้ป่วยติดเตียงหนีน้ำ มาตั้งเต็นท์อาศัยอยู่ริมทางหลวงเฝ้าสิ่งของ บางคนไปอาศัยบ้านญาติ ซึ่งน้ำท่วมครั้งนี้ถือได้ว่าหนักสุดในรอบ 16 ปี ซึ่งหลายหน่วยงานได้ลงพื้นที่ช่วยเหลืออย่างเร่งด่วนแล้ว ... ขณะที่เพจเฟซบุ๊ก เทศบาลเมืองหนองคาย รายงานระดับน้ำโขง จังหวัดหนองคาย ประจำวันที่ 15 กันยายน 2567 เวลา 13.45 น. ระดับน้ำโขง : 13.78 เมตร ธงสีแดง สภาวะน้ำอยู่ในเกณฑ์ที่มีความเสี่ยงอันตรายต่อการเกิดน้ำท่วมฉับพลัน ให้อาศัยอยู่ในสถานที่ปลอดภัยและปฏิบัติตามข้อสั่งการ",
    "category": "local",
    "date": "15 ก.ย. 2567 14:29 น.",
    "publisher": "Thairath",
    "url": "https://www.thairath.co.th/news/local/northeast/2814534"
  },
  {
    "data": "สืบนครบาลรวบ \"เจมส์-ทศกัณฐ์\" จับขังย่ำยีลูกสาววัย 14 ปีบังคับทำ OnlyFans 7 วัน 7 คืน ด้านยืนยันเสียงแข็ง \"ลูกกุเรื่อง เพราะอยากได้มือถือ\" แต่เมื่อขยายผลพบหลักฐานความวิตถารจำนวนมาก เมื่อเวลา 10.30 น. วันที่ 15 ก.ย. 67 มีรายงานว่า พล.ต.ท.ธิติ แสงสว่าง ผบช.น. สั่งการให้ พล.ต.ต.นพศิลป์ พูลสวัสดิ์ รอง ผบช.น. นำกำลังจับกุม นายอนณ หรือ นายทศกัณฐ์ หรือ เจมส์ อายุ 32 ปี ผู้ต้องหาตามหมายจับ 4 หมายจับ 1. หมายจับศาลจังหวัดธัญบุรี จ.641/2567 ลงวันที่ 19 ส.ค. 67 ข้อหา ข่มขืนกระทำชำเราเด็กอายุยังไม่เกินสิบห้าปี ซึ่งมิใช่ภริยาของตนโดยเด็กนั้นจะยินยอมหรือไม่ก็ตามและเป็นการกระทำต่อผู้สืบสันดาน2. หมายจับศาลแขวงปทุมวันที่ จ.114/2566 ลงวันที่ 6 พ.ย. 66 ข้อหา ฉ้อโกง3. หมายจับศาลอาญากรุงเทพใต้ที่ จ.365/2566 ลงวันที่ 1 พ.ค. 66 ข้อหา ฉ้อโกงโดยแสดงตนเป็นคนอื่น4. หมายจับศาลแขวงสมุทรปราการที่ จ.75/2566 ลงวันที่ 28 เม.ย. 66 ข้อหา ความผิดตาม พ.ร.บ.เช็คฯ สืบเนื่องจากชุดสืบนครบาลสืบสวนติดตามตัว “เจมส์-ทศกัณฐ์” ตระเวนก่อเหตุซ้อนแผนฉกโทรศัพท์อย่างแยบยลด้วยแผนประทุษกรรมการลวงให้ส่งของผ่านบริการรถรับจ้าง แล้วใช้จังหวะช่องโหว่ลักโทรศัพท์เหยื่อเป็นจำนวนมาก โดยก่อเหตุลักษณะเดียวกันต่อเนื่องหลายคดีในพื้นที่ สน.ปทุมวัน สน.ทองหล่อ และ สน.หัวหมาก ถูกออกหมายจับ ระหว่างที่ชุดสืบนครบาลไล่ล่าติดตามจับกุมได้ไปพบกับบุตรสาวของคนร้ายวัย 14 ปี จนพบเรื่องราวสะเทือนใจ ... โดยบุตรสาววัย 14 ปี เล่าให้กับเจ้าหน้าที่ชุดสืบนครบาลฟังว่า คนร้ายเป็นพ่อแท้ ๆ ของเธอ ในช่วงปลายเดือน ก.ค. 67 ระหว่างที่เธอนั่งบนรถยนต์กับพ่อ พ่อชักชวนให้ทำหนังผู้ใหญ่ หรือที่เรียกว่า OnlyFans โดยพาไปฉีดยาคุมที่คลินิกย่านทุ่งครุ แล้วพาตัวเข้าไปในบ้านพักย่านคลองหลวง จ.ปทุมธานี ซึ่งเธอพยายามขัดขืนแต่พ่อได้ข่มขู่ พร้อมกับยึดโทรศัพท์ และขังไว้ในบ้านพัก จากนั้นเริ่มลงมือข่มขืนกว่า 7 วัน 7 คืน ระหว่างวันที่ 31 ก.ค. ถึงวันที่ 7 ส.ค. 67 ซ้ำยังออกไปตระเวนหาคนเพื่อให้มาข่มขืนเพื่อจะถ่ายคลิป 18+ และยังเรียกภรรยา (คนใหม่) พร้อมกับชายแปลกหน้าที่หามาให้มาร่วมถ่ายคลิปพร้อมกับเธอ เมื่อถูกกระทำชำเราทุกวันจนทนไม่ไหว จึงพยายามหลบหนีและแอบใช้โทรศัพท์ทักไปบอกญาติแต่ถูกจับได้ และถูกทำร้ายตบตีและข่มขู่ จนท้ายสุดเธอสามารถออกจากบ้าน เดินทางไปแจ้งความดำเนินคดี สภ.คลองหลวง โดยล่าสุดศาลจังหวัดธัญบุรี อนุมัติหมายจับ ข้อหา ข่มขืนกระทำชำเราเด็กอายุยังไม่เกินสิบห้าปีซึ่งมิใช่ภริยาของตนโดยเด็กนั้นจะยินยอมหรือไม่ก็ตามและเป็นการกระทำต่อผู้สืบสันดาน แต่หลังจากเรื่องแดงขึ้นคนร้ายไหวตัว ทำลายหลักฐานถอดกล้องวงจรปิดในสถานที่ก่อเหตุแล้วหลบหนีออกนอกพื้นที่ พล.ต.ต.ธีรเดช ธรรมสุธีร์ ผบก.สส.บช.น. ส่งชุดสารวัตรแจ๊ะติดตามไล่ล่าคนร้ายรายนี้ จนได้เบาะแสว่าหลบหนีไปอยู่ที่บ้านเช่าในพื้นที่ อ.หัวหิน จ.เพชรบุรี นำกำลังเข้าจับกุม ขณะจับกุมเจ้าตัวอยู่กับแฟนสาวภายในบ้านพัก คนร้ายทำท่าที \"ดึงเข้ม\" ใส่ชุดสืบสวน ปฏิเสธว่ามิได้ลงมือข่มขืนบุตรสาวตัวเองและมิได้ทำเว็บโป๊ แต่เมื่อเค้นสอบขยายผล ได้ข้อมูลว่าคนร้ายรายนี้วางแผนกับแฟนสาวทำมิดีมิร้ายกับบุตรสาวจริง ไม่ว่าจะแอบวางยาและวางแผนการอื่น ๆ และยังพบว่าคนร้ายเปิดเป็น Admin กลุ่มลับ “มิกิ” ไลฟ์สดโป๊เปลือยแนววิปริต โดยตระเวนให้แฟนของตัวเองไปนอนกับชายอื่นแล้วถ่ายไลฟ์สดจำนวนมาก นอกจากนี้ชุดสืบสวนพบแชตการวางแผนของคนร้ายที่จะให้ชายอื่นมามีเพศสัมพันธ์กับบุตรสาวตัวเอง และยังพบหลักฐานการ \"แบล็คเมล\" หลอกให้เด็กสาววัย 15 ปี ถ่ายเรือนร่างแล้วขู่เอาเงินเป็นจำนวน 5 000 บาท ทั้งนี้ นายอนณ หรือ \"เจมส์-ทศกัณฐ์\" ให้การปฏิเสธตลอดข้อกล่าวหา อ้างว่า ตนไม่ได้ทำหนังโป๊ แต่ที่ตำรวจพบคือการไลฟ์สดการมีเพศสัมพันธ์ ส่วนที่บุตรสาวแท้ ๆ ของตนไปแจ้งความเพราะว่าตนไม่ยอมซื้อโทรศัพท์ให้ลูก ลูกเลยไปแจ้งความดำเนินคดี ส่วนที่ย้ายที่อยู่บ่อย ๆ ไม่ได้เป็นการหลบหนี แต่เพราะต้องการประหยัดค่าใช้จ่ายจึงเปลี่ยนที่อยู่ ยอมรับว่าทำคลิปโป๊จริง โดยจะให้แฟนคนปัจจุบันเป็นนักแสดงหลัก ตระเวนหาชายอื่นและโลเคชั่นอื่น ๆ เพื่อถ่ายทำ บางครั้งก็ให้ชายแปลกหน้า 2 คน มามีเพศสัมพันธ์กับแฟนตัวเอง โดยยอมรับว่าเป็นรสนิยมทั้งตนและแฟน แต่ยังปฏิเสธว่าไม่ได้ทำเช่นนี้กับบุตรสาวตัวเอง เป็นเพราะเด็กกุเรื่องขึ้นมาเอง จากการตรวจสอบประวัติอาชญากรรมมีคดีอาญา 7 คดี 1. วันที่ 21 มี.ค. 63 ถูกดำเนินคดีข้อหา ร่วมกันฉ้อโกง พื้นที่ สภ.ผึ่งแดด จ.มุกดาหาร2. วันที่ 16 ก.ค. 65 ถูกจับกุมข้อหา ร่วมกันลักทรัพย์ในเวลากลางคืน พื้นที่ สภ.บางพลี จ.สมุทรปราการ3. วันที่ 29 ธ.ค. 65 ถูกดำเนินคดีข้อหา ฉ้อโกง พื้นที่ สน.ปทุมวัน4. วันที่ 15 ก.พ. 66 ถูกดำเนินคดีข้อหา ฉ้อโกงโดยแสดงตนเป็นคนอื่น พื้นที่ สน.ทองหล่อ5. วันที่ 30 มี.ค. 66 ถูกดำเนินคดีข้อหา ความผิดตาม พ.ร.บ.เช็คฯ พื้นที่ สภ.บางพลี จ.สมุทรปราการ6. วันที่ 7 เม.ย. 66 ถูกดำเนินคดีข้อหา ฉ้อโกง นำเข้าสู่ระบบคอมพิวเตอร์ฯ พื้นที่ สน.หัวหมาก7. วันที่ 31 ก.ค. 67 ถูกดำเนินคดีข้อหา ข่มขืนกระทำชำเราเด็กอายุยังไม่เกินสิบห้าปีและเป็นการกระทำต่อผู้สืบสันดาน พื้นที่ สภ.คลองหลวง จ.ปทุมธานี ... ด้าน พล.ต.ต.ธีรเดช ธรรมสุธีร์ ผบก.สส.บช.น. กล่าวว่า เราไม่ปักใจเชื่อในคำให้การของผู้ต้องหา เพราะจากการขยายผลพบพยานหลักฐานสอดคล้องไปทางคำให้การของฝ่ายผู้เสียหาย อีกทั้งยังพบหลักฐานการทำลายพยานหลักฐานและการหลบหนีของผู้ต้องหา และยังพบพยานหลักฐานที่เป็นความผิดอีกหลายข้อหา โดยยังพบว่ามีเด็กสาววัย 15 ปี กำลังตกเป็นเหยื่อการแบล็คเมลของคนร้ายอีกด้วย เราจะมีการขยายผลให้ถึงที่สุด และจะมีการแจ้งความดำเนินคดีเพิ่มเติมกับผู้ต้องหารายนี้ต่อไป ก่อนนำผู้ต้องหาส่งพนักงานสอบสวน สภ.คลองหลวง เพื่อดำเนินคดีตามกฎหมายต่อไป. อ่านข่าว \"อาชญากรรม\" ทั้งหมดที่นี่",
    "category": "crime",
    "date": "15 ก.ย. 2567 14:21 น.",
    "publisher": "Thairath",
    "url": "https://www.thairath.co.th/news/crime/2814531"
  },
  {
    "data": "“พิชัย” รมว.พาณิชย์ แนะ “รังสิมันต์ โรม” หยุดสร้างวาทกรรมสาดโคลน ผิดหวังอภิปรายต่ำกว่าคุณภาพที่ผ่านมา ลั่น ไม่มีนายกฯ ม้า ย้ำ รัฐบาลบริหารงานจากข้อเท็จจริง ประสบการณ์จริง วันที่ 15 กันยายน 2567 นายพิชัย นริพทะพันธุ์ รัฐมนตรีว่าการกระทรวงพาณิชย์ เปิดเผยว่า รู้สึกแปลกใจในการอภิปรายของ นายรังสิมันต์ โรม สส.บัญชีรายชื่อ พรรคประชาชน (ปชน.) ที่ต่ำกว่าคุณภาพมากกว่าหลายครั้งที่ผ่านมา ทั้งที่ตนเพิ่งชื่นชม นายรังสิมันต์ ในสภา เทียบเคียงกับ น.ส.ศิริกัญญา ตันสกุล สส.บัญชีรายชื่อ รองหัวหน้าพรรคประชาชน และ นายสุรเชษฐ์ ประวีณวงศ์วุฒิ สส.บัญชีรายชื่อ พรรคประชาชน ที่อภิปรายมีข้อสังเกตดีเยี่ยม เปรียบเป็นกลุ่มคนรุ่นใหม่ที่จะขึ้นมาเป็นผู้นำพรรคแทนเทียบชั้น นายพิธา ลิ้มเจริญรัตน์ อดีตหัวหน้าพรรคก้าวไกล นายธนาธร จึงรุ่งเรืองกิจ ประธานคณะก้าวหน้า อดีตหัวหน้าพรรคอนาคตใหม่ นายปิยบุตร แสงกนกกุล เลขาธิการคณะก้าวหน้า อดีตเลขาธิการพรรคอนาคตใหม่ และ น.ส.พรรณิการ์ วานิช อดีต สส.บัญชีรายชื่อ พรรคอนาคตใหม่ แต่กลับต้องผิดหวังและไม่คิดว่า นายรังสิมันต์ ที่เป็นตัวแทน สส.คนรุ่นใหม่ จะกลายพันธุ์เป็น สส.รุ่นเก่า ใช้เพียงการสร้างวาทกรรมสาดโคลนและพาดพิงให้คนอื่นเสียหายเท่านั้น นายพิชัย กล่าวต่อไปว่า ข้อวิจารณ์เรื่องยาเสพติดและเอนเตอร์เทนเมนต์คอมเพล็กซ์ว่ามีนายใหญ่ได้เปอร์เซ็นต์ ถือเป็นการกล่าวหาแบบไม่มีหลักฐาน พาดพิงบุคคลอื่นให้เสียหาย เพราะการลงทุนในเอนเตอร์เทนเมนต์คอมเพล็กซ์ใช้เงินมหาศาล มุ่งหวังที่จะเอาเศรษฐกิจใต้ดินขึ้นมาบนดิน ในกระบวนการต่างๆ ต้องอาศัยการลงทุนของภาคเอกชน และจำเป็นต้องดึงดูดผู้สนใจมาลงทุน ไม่มีส่วนใดเกี่ยวข้องกับนายใหญ่ที่พูดถึง ดังนั้น จึงอย่าพูดแบบไร้หลักฐาน เพราะจะกระทบต่อความเชื่อมั่นการลงทุน ... อีกประเด็นคือการกล่าวหาว่านายกรัฐมนตรีถูกสั่งจากแสงจันทร์ ถือเป็นวาทกรรมที่ไร้วุฒิภาวะ วันนี้ควรหยุดพูดกันได้แล้วว่าจะมีใครมาสั่งนายกฯ ได้ วันนี้ท่านนายกฯ ถือเป็นเบอร์ 1 ของการบริหารราชการแผ่นดินที่ถูกต้องตามกฎหมาย และท่านก็ได้รับการยอมรับเป็นอย่างดีจากทุกพรรคการเมืองร่วมรัฐบาล ไม่มีใครจะสั่งนายกฯ ได้ ในทางกลับกันถ้าตนพูดบ้างว่าเวลา นายรังสิมันต์ อภิปราย มีใครสั่งท่านได้บ้างให้พูดเรื่องนั้นเรื่องนี้จะว่าอย่างไร ทั้งนี้ นายรังสิมันต์ ได้มีโอกาสเป็นนายรังสิมันต์ โรม ประธานคณะกรรมาธิการความมั่นคงแห่งรัฐ กิจการชายแดนไทย ยุทธศาสตร์ชาติและการปฏิรูปประเทศ ก็น่าจะเป็นเกียรติ แต่ยังคงไม่มีประสบการณ์ในการบริหาร ดูจะตื่นเต้นกับข้อมูลหน่วยงานของต่างประเทศ จนลืมไปว่าการบริหารจัดการอาชญากรรมข้ามชาติมีมากกว่าตัวเลข เพราะตั้งแต่ปี 2545 ที่ยาเสพติดลดลงเพราะว่าเราจริงจังกับการจัดการผู้ค้ายาเสพติด ในปี 2544 เราจับเฮโรอีนเกือบ 100 ตัน ทางทะเลโดยกองทัพเรือ เพราะการทำงานร่วมกันเป็นเวลานาน จนรัฐบาลได้รับการยอมรับจากนานาชาติ หลังจากปฏิวัติในปี 2549 เกิดอะไรขึ้น นายรังสิมันต์ อาจจะเด็กไป เราขาดการสนับสนุนข้อมูลจากต่างประเทศ เพราะการยอมรับในรัฐบาลของเราต่ำลง นายรังสิมันต์ คงไม่ทราบว่าข่าวกรองและข้อมูลที่ได้รับทุกครั้งจะต้องใช้เวลาประมวลผลและเตรียมการในการจับกุมหรือหยุดยั้งหลายปี “หากท่านมีประสบการณ์ ท่านจะรู้ว่าการกล่าวหารัฐบาลโดยไม่มีข้อมูลและไปโยงใยจับแพะชนแกะกับนโยบายช่วยเหลือประชาชนอื่นๆ เช่น การจัดตั้งเอนเตอร์เทนเมนต์คอมเพล็กซ์ที่ออกแบบมาเพื่อดึงดูดการลงทุนต่างชาติ ดึงดูดนักท่องเที่ยวและลดอาชญากรรมท้องถิ่นที่เกิดจากการพนัน ทำให้มีเงินมาให้เป็นทุนการศึกษาเด็กเพื่อสร้างโอกาสนั้น ไม่ได้เป็นช่วยประเทศ แต่เป็นการทำลายความเชื่อมั่นในการลงทุน ทำให้ประชาชนที่ฟังอยู่ทางบ้าน เห็นว่าท่าน ส.ส. เก่งในการสาดโคลน มากกว่าการอภิปรายด้วยข้อเท็จจริง” ส่วนประเด็นบัญชีม้า นายพิชัย ระบุว่า คงจะไปสนใจแต่ปริมาณบัญชีม้า 500 บัญชีม้า ที่เฝ้าจนไม่ได้ดูเลยว่าวันนี้สำนักงานคณะกรรมการกิจการกระจายเสียง กิจการโทรทัศน์และกิจการโทรคมนาคมแห่งชาติ (กสทช.) ได้สั่งปิดซิมม้ากว่า 200 000 ซิม และอีกกว่า 15 000 บัญชี ที่ธนาคารแห่งประเทศไทย (ธปท.) สั่งระงับการใช้ ที่ นายรังสิมันต์ ไม่ทราบคงเป็นเรื่องอาชญวิทยาและกระบวนการยุติธรรม ว่า กระบวนการที่จะหยุดอาชญากรรมต่างๆ ได้ ต้องพัฒนาเศรษฐกิจและสังคมควบคู่กันไป นายรังสิมันต์ เคยสัมภาษณ์ผู้ต้องหาคดีบัญชีม้าหรือไม่ เวลาเขาอุ้มลูกมาร้องไห้บอกไม่มีอันจะกินเลยต้องไปรับเงินค่าจ้างมันเกิดจากอะไร หลายปีมานี้เราขาดอะไร สภาพเศรษฐกิจมันเป็นอย่างไร ขอย้ำว่ารัฐบาลเรารู้โลกแห่งความเป็นจริง บริหารงานจากข้อเท็จจริง ประสบการณ์จริง ไม่ใช่ไปตื่นเต้นกับข้อมูลใหม่ แล้วเอามาเปิดให้โลกรู้โดยไม่รู้ถึงผลกระทบของมัน ไม่รู้ถึงความลึกซึ้งของปัญหา “ขอเรียนย้ำอีกครั้งว่า รัฐบาลนี้ไม่มีนายกฯ ม้า แบบที่มีการสาดโคลนขึ้นมาโดย สส.คนรุ่นใหม่ มีแต่นายกรัฐมนตรีที่ถูกต้องตามกฎหมาย บริหารประเทศจริง นั่งประชุม ครม. อยู่หัวโต๊ะด้วยตัวเองจริง พร้อมทั้งได้รับการยอมรับจากสมาชิกสภาผู้แทนราษฎรจากทุกพรรคการเมืองร่วมรัฐบาลจริง ข้อเท็จจริงตรงนี้ ขอฝากให้ สส.รังสิมันต์ ได้ทบทวน เพื่อเตรียมการอภิปรายในหนต่อไปให้ดีเหมือนที่เคยปฏิบัติมา”",
    "category": "politic",
    "date": "15 ก.ย. 2567 14:15 น.",
    "publisher": "Thairath",
    "url": "https://www.thairath.co.th/news/politic/2814530"
  },
  {
    "data": "มัทไธส์ เดอ ลิกต์ ออกมายืนยันว่าสาเหตุที่โดนเปลี่ยนตัวออกในช่วงท้ายเกม แมนยูฯ บุกถล่ม เซาแธมป์ตัน 3-0 เป็นเพราะตะคริวขึ้นเฉยๆ ไม่ได้มีอาการบาดเจ็บร้ายแรงแต่อย่างใด วันที่ 15 กันยายน 2567 มัทไธส์ เดอ ลิกต์ ออกมาให้สัมภาษณ์หลังเกม พรีเมียร์ลีก อังกฤษ คู่แรกประจำเย็นวันเสาร์ที่ แมนเชสเตอร์ ยูไนเต็ด สามารถบุกไปเอาชนะ เซาแธมป์ตัน ได้ด้วยสกอร์ 3-0 ปราการหลังชาวดัตช์สามารถเบิกสกอร์แรกในสีเสื้อ แมนยูฯ ได้สำเร็จ ซึ่งเขาก็ได้กล่าวหลังจบเกมนี้ไว้ว่า \"วันนี้เป็นวันเกิดภรรยาของผม ฉะนั้นผมอยากจะขอมอบประตูนี้เป็นของขวัญให้เธอ\" \"พวกเราฝึกซ้อมลูกตั้งเตะกันมาโดยตลอด และลูกนี้ก็ถือว่าไม่ต่างจากที่เตรียมการมาเท่าไรนัก แต่จังหวะและพื้นที่ในการเข้าทำนั้นถือว่าค่อนข้างเหมาะเหม็งทีเดียว\" \"ผมกำลังสนุกไปกับการได้ค้าแข้งให้กับ แมนฯ ยูไนเต็ด เป็นอย่างมา ทีมของเราเต็มไปด้วยนักเตะที่ยอดเยี่ยม แถมยังเปี่ยมไปด้วยเหล่าดาวรุ่งที่รอวันเฉิดฉาย หวังว่าเราจะสามารถเก็บผลการแข่งขันแบบนี้ได้อีกในอนาคตข้างหน้า\" \"ในส่วนที่โดนเปลี่ยนตัวออกนั้น อันที่จริงผมไม่เป็นอะไรมาก แค่ตะคริวขึ้นเฉยๆ ในช่วงท้ายของเกมการแข่งขัน ซึ่งนี่ก็น่าจะเป็นครั้งแรกในรอบ 5 เดือนที่ผมได้ลงสนาม 3 นัดติดต่อกัน น่าเสียดายจริงๆ ที่ผมไม่ได้อยู่จนจบเกม\"",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814525"
  },
  {
    "data": "แค่เริ่มตอนแรกมาก็สนุกละจ้า!! สำหรับละคร“ก.แกง พานิชย์”ละครใหม่แกะกล่องทางไทยรัฐทีวี ช่อง 32 ที่ไม่ได้มีเพียงแค่ความสนุกเท่านั้น แต่ยังแฝงแง่คิด สาระดีๆ ผ่านละครให้แฟนๆ ทุกคนได้นำกลับไปด้วย ซึ่งใน EP แรก เล่าเรื่องที่ “แกงไก่” ออกจากบ้านเพื่อตามหาความฝันในการเป็นนักดนตรี แต่ก็ต้องพบความผิดหวังเพราะไปไม่ถึงฝั่งฝัน จึงหันไปเอาดีทางด้านฟู้ดสไตลิสต์ ร่วมงานกับรายการทีวีชื่อดัง ... งานนี้หลายคนก็ลุ้นกับชีวิตของพ่อหนุ่มของเราอย่าง “แกงไก่” ว่าชีวิตจะเป็นยังไงต่อไป มาลุ้นกันต่อเลยจ้ากับละคร “ก.แกง พานิชย์” EP.2 ที่เล่าถึงเรื่องนิสัยสำมะเลเทเมา ทำให้ความสัมพันธ์ของ \"แกงไก่\" กับ “นุ่น” แฟนสาว ต้องถึงจุดแตกหัก แต่ร้าน ก.แกง พานิชย์ กลับอยู่ในยุครุ่งเรืองของ \"ตาโฮ๊ะ\" สวนทางกับชีวิตของลูกชายที่พังไม่เป็นท่า ทั้งความรักและการงาน ต้องบอกเลยว่าห้ามพลาดจริงๆ เพราะสนุกทุกฉากเลยจ้า! ติดตามกันได้ในละคร “ก.แกง พานิชย์” ค่ำคืนวันอาทิตย์ที่ 15 ก.ย. นี้ เวลา 21.30-22.30 น. หลังจบรายการ ไทยรัฐนิวส์โชว์ ทางไทยรัฐทีวี ช่อง 32 และสามารถดูย้อนหลังได้ทาง YouTube Thairath TV Originals. คลิกเพื่ออ่านข่าวบันเทิงเพิ่มเติม ...",
    "category": "entertain",
    "date": "15 ก.ย. 2567 14:11 น.",
    "publisher": "Thairath",
    "url": "https://www.thairath.co.th/entertain/series/2814526"
  },
  {
    "data": "เคยให้โชคมาแล้วหลายงวด คอหวยคึกคัก แห่ส่อง\"เลขดังงวดนี้\"จาก\"หวยปฏิทินจีน 16/9/67\"เพื่อซื้อ\"ลอตเตอรี่\"ไปลุ้นเป็นเศรษฐีคนต่อไป วันที่ 15 ก.ย. 2567 ผู้สื่อข่าวรายงานว่า บรรยากาศในการซื้อขาย\"สลากกินแบ่งฯ\"งวด 16/9/67 นั้นเป็นไปอย่างคึกคัก ขณะที่เฟซบุ๊กแม่จำเนียรได้เผยข้อมูลแนวทางตัวเลขขายดีประจำงวด 1 กันยายน 2567 โดยพบว่ามี\"เลขปฏิทินจีน\"ที่เคยให้โชคคอหวยมาแล้วหลายงวด คือ เลข 45  56  875  456 อย่างไรก็ตาม สามารถชม\"ถ่ายทอดสดการออกสลากกินแบ่งรัฐบาล\"งวดประจำวันที่ 16 กันยายน 2567 ผ่านไทยรัฐทีวี และไทยรัฐออนไลน์ ได้ตั้งแต่เวลา 14.00 น. เป็นต้นไป หรือตรวจหวย 16 กันยายน 2567 ทุกรางวัลได้ที่ไทยรัฐออนไลน์.",
    "category": "lottery",
    "date": "15 ก.ย. 2567 14:00 น.",
    "publisher": "Thairath",
    "url": "https://www.thairath.co.th/lottery/news/2814422"
  },
  {
    "data": "วงในเปิดเผยสาเหตุ มิเกล โรดริโก ไม่ส่ง \"กัปตันช้าง\" ลงเล่นนัดเปิดสนามฟุตซอลโลก 2024 วันที่ 15 กันยายน 2567 ความเคลื่อนไหวฟุตซอลชายทีมชาติไทย ที่เพิ่งชนะ โครเอเชีย 2-1 ในนัดเปิดสนามฟุตซอลโลก 2024 ได้สำเร็จ และถือเป็นสถิติชนะทีมจากทวีปยุโรปครั้งแรกในรายการนี้ ตั้งแต่ได้สิทธิ์ลุยฟุตซอลโลกในปี 2000 แต่หนึ่งในสิ่งที่แฟนบอลหลายคนสงสัยว่าทำไม มิเกล โรดริโก กุนซือทีมชาติไทย ไม่ส่ง กฤษดา วงษ์แก้ว ลงสนามในเกมพบ โครเอเชีย ล่าสุดเพจกล้าปีนเกลียว ทีเด็ดบอลไทย เปิดเผยสาเหตุเรื่องนี้ว่า เป็นเพราะ \"กัปตันช้าง\" เครียดหนัก โดนเกรียนคีย์บอร์ดถล่มไม่หยุดหลังมีฃชื่อติดทีมมาในฟุตซอลโลกสมัยที่ 4 ของตนเอง \"ซึ่งทั้งนี้ทั้งนั้นมาจากสาเหตุที่มิเกล โรดริโก เห็นความเครียด ที่เกิดขึ้นกับกัปตันช้าง ที่โดนถล่มทางโซเชียลอย่างหนัก จึงถูกมองว่าเจ้าตัวอาจจะไม่พร้อมสำหรับการลงสนาม แต่กลับกลายเป็นว่า ทางโลกโซเชียลยัง วิพากษ์วิจารณ์ว่า กฤษดา อายุมาก ไม่จำเป็นต่อทีมอีก ทางโค้ช ไม่เอาลงสนาม ทำให้เสียโควตา ของทีมอย่างเปล่าประโยชน์\" \"เกี่ยวกับเรื่องนี้ทางผู้จัดการทีมสุทิน บัวตูม เปิดเผยว่า กัปตันช้าง กฤษดา วงษ์แก้ว ถือเป็นผู้มีคุณูปการณ์ของทีมชาติมาอย่างยาวนาน เกือบ 20 ปี สร้างคุณประโยชน์ให้ประเทศชาติมากมาย และทุกวันนี้เขาก็ยังเล่นให้กับ ทีม สโมสร และ ใช้ความสามารถช่วยทีมชาติได้ ซึ่งตรงนี้ทางโค้ชมิเกล ก็มองเห็นจึงเรียกตัวเขามาติดทีมชาติ หวังจะใช้ประสบการณ์ความเก๋าของเขาให้เป็นประโยชน์ ซึ่งในการแข่งขันฟุตซอลโลกครั้งนี้ก็มีตัวเก๋าๆ มาเล่นมากมายหลายชาติ อาทิ ทีมชาติอิหร่านก็ยังใช้ โมฮาเหม็ด ฮัสซันซาเดย์ วัย 38 ปีมาช่วยทีมอยู่ อย่างทีมชาติโครเอเชียที่เจอกับไทยนั้นก็มีผู้เล่นอายุ 30 กว่าอยู่ในทีมอีก 4-5 คน และยังมีทีมชาติอื่นๆอีกมากมาย ซึ่ง การคัดเลือกตัว ไม่ได้เป็นความผิดของกัปตันช้างที่ติดทีมชาติมาใน เป็นมิเกล โรดริโก ที่ตัดสินใจเลือกเข้ามาร่วมทีม จึงขอให้แฟนบอลแยกแยะให้ถูก ว่า ไม่ควรจะ ด้อยค่าหรือ ทำให้ผู้เล่นของทีมชาติไทยและผู้ที่เคยสร้างผลงานให้กับทีมชาติไทย มามากมาย เป็นผู้ที่ต้องรับผิดชอบเหตุการณ์ดราม่า ความไม่พอใจในเรื่องการตัดตัวของแฟนฟุตซอล แต่ควรที่จะให้กำลังใจกัน และ ให้กำลังใจกับผู้เล่นทีมชาติไทยทุกคนที่ได้รับเกียรติในครั้งนี้ ทุกคนนั้นช่วยกันเล่นแล้วก็ต่อสู้เพื่อทีมชาติไทยภายใต้ธงไตรรงค์ของเรา พวกเขานั้นทุ่มเท และ หวังจะสร้างผลงาน เพื่อ สร้างความสำเร็จให้กับทีมชาติไทย กันทั้งหมด\" คอมเมนต์ในโลกโซเชียลก็มีส่งกำลังใจให้กฤษดา วงษ์แก้ว เป็นจำนวนมาก - อย่าไปใส่ใจค่ะในเมื่อใด้ไปแล้วทำให้ดีทีสุดค่ะทำให้เห็นว่าเราทำใด้ค่ะสู้ๆ - เป็นกำลังใจให้ครับ - เป็นกำลังใจให้กัปตันช้างจ้า - นั่งดูไฮไลต์ฟุตซอลโลก มีกัปตันช้างแบกทีมชาติมาทุกชุด 2012 2016 2021 เขาทำเพื่อชาติมาเยอะจริง แล้วตอนนี้มันแก้ไขอะไรไม่ได้หรอก โค้ชเขาก็ตัดสินใจดีแล้ว จะมาแซะมาแขวะ มันจะไปเกิดประโยชน์อะไร สู้ๆครับกัปตันช้าง โปรแกรมนัดต่อไป ทีมชาติไทย จะลงสนามพบ คิวบา วันที่ 17 กันยายนนี้ เวลา 19.30 น. ตามเวลาประเทศไทย",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814521"
  },
  {
    "data": "“พร้อมพงศ์” เย้ย “ไพบูลย์” ฟ้องสื่อแก้เกี้ยว ปิดหูปิดตาการตรวจสอบคลิปเสียง การทำเช่นนี้เท่ากับยอมรับว่าไม่ใช่ AI แนะปัดกวาดบ้านตัวเอง หาข้อเท็จจริงใครคือไอ้โม่งปล่อยคลิป หากทำไม่ได้ควรลาออกเลขาฯ พรรค วันที่ 15 กันยายน 2567 นายพร้อมพงศ์ นพฤทธิ์ อดีตโฆษกพรรคเพื่อไทย กล่าวถึงกรณีที่ นายไพบูลย์ นิติตะวัน เลขาธิการพรรคพลังประชารัฐ ขู่ฟ้อง นายดนัย เอกมหาสวัสดิ์ ผู้จัดรายการ เจาะลึกทั่วไทย Inside Thailand รักษาการผู้อำนวยการใหญ่ และสถานีโทรทัศน์ช่อง 9 MCOT ต่อศาลอาญา ในข้อหาหมิ่นประมาทด้วยการโฆษณา และฟ้องศาลแพ่งเรียกค่าเสียหาย 50 ล้านบาท หลังจาก นายดนัย ปล่อยคลิปเสียง โดยอ้างว่าเป็นคลิปที่ได้มาโดยไม่ชอบด้วยกฎหมาย ว่า การที่ นายไพบูลย์ ออกมาฟ้องสื่อที่กำลังทำหน้าที่ตรวจสอบการทุจริต เท่ากับว่า นายไพบูลย์ ยอมรับว่าเป็นคลิปเสียงจริง ไม่ใช่ AI นายพร้อมพงศ์ ระบุต่อไปว่า วันนี้นายไพบูลย์ กำลังแก้เกี้ยวเพื่อปิดปากสื่อ ไม่ให้ความสำคัญกับการตรวจสอบทุจริต ไม่กล้าสู้ความจริง กำลังปิดหูปิดตาประชาชนและสังคม ทั้งๆ ที่หน่วยงานของรัฐออกมารณรงค์ให้ช่วยกันป้องกันและป้องปรามการทุจริต วาระการตรวจสอบทุจริตเป็นวาระแห่งชาติที่ทุกภาคส่วนต้องร่วมมือกันในการตรวจสอบ เป็นเรื่องประโยชน์ของสาธารณะ เพื่อผลประโยชน์ของชาติและประชาชน ใครไม่ช่วยคลี่คลายหรือขัดขวางการทำข้อมูลที่ปรากฏในคลิปให้กระจ่าง ถือว่าไม่มีจิตสาธารณะที่จะป้องปรามการทุจริตประพฤติมิชอบหรือไม่ นายดนัย ประกอบวิชาชีพสื่อมวลชนมานานกว่า 30 ปี ไม่ได้เป็นนักการเมือง จึงไม่มีเหตุอะไรที่จะต้องมากล่าวหาใส่ความเท็จ ที่สำคัญคนระดับปลัดกระทรวงมหาดไทยก็ออกมายอมรับแล้วว่าเป็นเสียงจริง ทั้งนี้ ขอให้นายไพบูลย์ ไปตรวจสอบรัฐธรรมนูญ มาตรา 35 และคำพิพากษาศาลฎีกา 3782/2564 ที่มีการคุ้มครองสิทธิของสื่อและประชาชนในการแสวงหาพยานหลักฐานเรื่องการกระทำที่ไม่ชอบด้วยกฎหมายและทุจริต สิ่งที่นายไพบูลย์ ควรทำในเวลานี้คือควรไปสืบหาความจริงว่ามีการแทรกแซงการแต่งตั้งโยกย้ายข้าราชการกระทรวงมหาดไทย โดยหวังผลเรื่องการได้งบประมาณแผ่นดินจริงหรือไม่ แล้วมาแจ้งให้ประชาชนรับทราบ ... “ที่สำคัญ ผมขอแนะนำนายไพบูลย์ ควรไปตรวจสอบคนใกล้ชิดลุงว่ามีบริวารเป็นพิษ หรือคนใกล้ชิดทรยศหักหลังหรือไม่ ทำความสะอาดในพรรคตัวเองก่อน ตามหาตัวคนแอบอัดคลิปว่ามีบริวารคนไหนเป็นพิษ เป็นไอ้โม่ง คลายปมสงสัยให้ประชาชนที่กำลังติดตามข่าวนี้ ดีกว่ามาไล่ฟ้องสื่อ ถ้าทำไม่ได้ก็ควรพิจารณาตัวเองลาออกจากเลขาฯ พรรคไปเถอะ อย่าโยนบาปให้คนอื่น หมดยุค สว.ลากตั้ง และองค์กรอิสระทั้งหลายกำลังผลัดใบบ้านเมืองเข้าสู่ยุคประชาธิปไตย ไม่ใช่ยุคเผด็จการทหารแล้ว เชื่อว่าหน่วยงานทุกองค์กรอิสระต้องสร้างความกระจ่าง และนำความจริงสู่สังคม”",
    "category": "politic",
    "date": "15 ก.ย. 2567 13:50 น.",
    "publisher": "Thairath",
    "url": "https://www.thairath.co.th/news/politic/2814528"
  },
  {
    "data": "แผงแทบแตก คอหวยกว้านซื้อเลขเด็ด นายกฯ อิ๊งค์-หลวงปู่ศิลา-ฉลอง ภักดีวิจิตร ขายดีจนเกลี้ยงแผง พร้อมกับเผยเลขดังโซเชียลมาแรง วันที่ 15 ก.ย. 2567 มีรายงานว่าบรรยากาศก่อนวันหวยออก งวดประจำวันที่ 16 ก.ย. 2567 ที่ตลาดภาษีซุง ในตัวเมืองชัยนาท มีคอหวยออกมาหาซื้อสลากกินแบ่งรัฐบาล เลขที่ตนเองชื่นชอบอย่างต่อเนื่อง เพราะเป็นโค้งสุดท้ายก่อนออกรางวัลฯ ทำให้หลายคนหวังเป็นเศรษฐีใหม่ นางวันดี ขาวสนิท หรือป้าเหมียว แม่ค้าสลากฯ เปิดเผยว่า เลขดังในกระแสตอนนี้ คือเลขทะเบียนรถของ \"นายกฯ อิ๊งค์\" แพทองธาร ชินวัตร ลงพื้นที่น้ำท่วมจังหวัดเชียงราย เลขทะเบียน 3883 และอีกคันเข้าทำเนียบวันแรก 995 อีกกระแสคือ เลขหลวงปู่ศิลา วีลแชร์ 13 และทะเบียนรถตู้ 5564 ส่วนอีกกระแสคือเลขอาลัย “ฉลอง ภักดีวิจิตร” ผู้กำกับชื่อดังของประเทศไทย เสียชีวิตวันที่ 13 ก.ย. อายุ 93 ปี ทำให้เลข 3 ชุดนี้ มีแต่คอหวยมาถามหาเลขดังกันอย่างไม่ขาดสาย ... ส่วนเลขดังโซเชียล มีดังนี้ เลข 56  65  13  29  92  39  93 เลขอาร์ต พศุตม์ โชว์เลขหางประทัดทำบุญโรงศพ เลข 16  61  212  758  348 เลขรำลึก สายัณห์ สัญญา เลข 25  52  36  66 เลขบวงสรวงท้าวเวสสุวรรณ เลข 33  03  30  303 เลขเป็ด เชิญยิ้มล้วงเลขเด็ดพิธีพุทธาภิเษกเหรียญหลวงพ่อสมบูรณ์ เลข 55  59  92 เลขทะเบียนคลอดลูกบนรถ เลข 25  68  42  52  24  86 เลขหลวงปู่เฮง ปภาโส เลข 93  39  41  14  43  34 เลขทะเบียนป้ายแดง ครูอาจารย์สุริยันต์ เลข 51  15 เลขแนวทางจาก มิค บรมวุฒิ เลข 64  46  08  98  89  09  90  80 เลขแนวทางจากแคนดี้ รากแก่น เลข 46  64 เลขแนวทางจาก บอล เชิญยิ้ม เลข 46  75  90  85  57  42  91  55  58  06  50  12  03 เลข AI คำนวณสถิติย้อนหลังหลายปี เลข 85  58  83  38  583 เลขมดดำ คชาภา. (อ่านข่าว เลขเด็ด ทั้งหมดที่นี่)",
    "category": "lottery",
    "date": "15 ก.ย. 2567 13:48 น.",
    "publisher": "Thairath",
    "url": "https://www.thairath.co.th/lottery/news/2814524"
  },
  {
    "data": "เป็นสองสาวพี่น้องที่ทั้งสวยและเก่งเป็นขวัญใจแฟนละคร สำหรับอดีตนางเอกคนสวย กวาง กมลชนก และน้องสาว น้ำฝน โกมลฐิติ และแม้ตอนนี้ น้ำฝน จะลาวงการออกไปใช้ชีวิตครอบครัวเป็นคุณแม่ลูกสอง อยู่ที่สหรัฐอเมริกา แต่แฟนๆ ก็ยังคงถามไถ่ถึงกันอยู่เรื่อยๆ ล่าสุด กวาง กมลชนก ได้เผยภาพของ น้ำฝน พร้อมลูกชายทั้ง 2 คน น้องคีนู-น้องอคิลิส ที่ตอนนี้อยู่ที่อเมริกา ให้แฟนละครที่ติดตามได้เห็น พร้อมเขียนว่า \"คิดถึง…My sister and family #น้ำฝน #ชีวิตคิดบวกของกวางกมลชนก\" ด้านแฟนๆ ของ กวางและน้ำฝน ก็ได้เข้ามาคอมเมนต์กันจำนวนมาก อาทิ คิดถึงด้วยค่ะ คิดถึงละครที่คุณน้ำฝนเล่น สุดสายป่าน ตอนนั้นคือติดมากกก พลาดไม่ได้สักตอน  น้องน้ำฝนกับลูกชาย น่ารักมากค่ะ  คิดถึงด้วย น่ารักจัง  คิดถึงคุณน้ำฝนค่ะ สวยเหมือนเดิมเลยค่ะ  คิดถึงค่ะคิดถึงมากๆ พี่น้ำฝนสบายดีนะคะ  บ้านนี้สวยทั้งบ้านเลยค่ะ เป็นต้น. ...",
    "category": "entertain",
    "date": "15 ก.ย. 2567 13:37 น.",
    "publisher": "Thairath",
    "url": "https://www.thairath.co.th/entertain/news/2814509"
  },
  {
    "data": "ไฟไหม้โกดังปลูกกัญชาในพื้นที่ จ.ภูเก็ต เจ้าหน้าที่ระดมฉีดน้ำสกัดนานกว่า 30 นาทีเพลิงสงบ คาดปมเหตุจากไฟฟ้าลัดวงจร ส่วนมูลค่าความเสียหายไม่ต่ำกว่า 3 ล้านบาท เมื่อเวลา 07.26 น. วันนี้ (15 ก.ย. 67) พ.ต.ต.ธัญพิสิฐ เมืองจันทร์ สว.(สอบสวน) สภ.ถลาง จ.ภูเก็ต เข้าตรวจสอบเหตุเพลิงไหม้ภายในโกดังแห่งหนึ่ง เลขที่ 99/99 ม.4 ต.ศรีสุนทร เพลิงกำลังจะลุกลามไหม้โกดังปลูกกัญชา จึงประสานงานป้องกันและบรรเทาสาธารณภัย เทศบาลตำบลศรีสุนทร และเทศบาลตำบลเชิงทะเล เข้าระงับเหตุ โดยที่เกิดเหตุเป็นโกดังปลูกต้นกัญชา เพลิงได้โหมลุกไหม้มีกลุ่มควันสีดำลอยคละคลุ้งเต็มพื้นที่ ซึ่งระบบภายในได้ใช้เป็นระบบอัตโนมัติจากระบบไฟฟ้า เกี่ยวกับการควบคุมต่าง ๆ เช่น ควบคุมการให้น้ำ การควบคุมเกี่ยวกับอุณหภูมิ ... เจ้าหน้าที่ดับเพลิงได้ฉีดน้ำเพื่อดับไฟที่กำลังโหมลุกไหม้อยู่ด้านใน ส่วนกำลังเจ้าหน้าที่อีกส่วนได้กระจายโดยรอบโกดัง เพื่อหาช่องทางเปิดระบายควัน เพื่อฉีดน้ำสกัดกั้นเพลิงเอาไว้ เจ้าหน้าที่ใช้เวลานานกว่า 30 นาที จึงสามารถควบคุมเพลิงเอาไว้ได้ คาดว่าสาเหตุเกิดจากไฟฟ้าลัดวงจร ซึ่งขณะนี้ยังหาจุดต้นเพลิงด้านในไม่ได้ แต่ทราบจากทีมนักดับเพลิงว่า น่าจะเกิดจากไฟฟ้าลัดวงจร ซึ่งได้เข้าไปครั้งแรกพบเพลิงกำลังลุกไหม้ตู้ควบคุมแผงวงจรไฟฟ้าอยู่ เบื้องต้นไม่มีผู้ได้รับบาดเจ็บหรือเสียชีวิต ต้องรอเจ้าหน้าที่พิสูจน์หลักฐานจังหวัดภูเก็ตเข้าเก็บหลักฐานถึงสาเหตุของการเกิดเหตุเพลิงไหม้อย่างละเอียดอีกครั้ง เจ้าหน้าที่ได้สอบสวนทราบว่า นายอิสระพงษ์ (ขอสงวนนามสกุล) อายุ 29 ปี เป็นผู้เช่าโกดังปลูกกัญชาดังกล่าวมาได้ประมาณ 1 ปีเศษแล้ว ส่วนความเสียหายในครั้งนี้คาดว่าเสียหายประมาณไม่ต่ำกว่า 3 ล้านบาท. อ่านข่าว \"อาชญากรรม\" ทั้งหมดที่นี่",
    "category": "crime",
    "date": "15 ก.ย. 2567 13:32 น.",
    "publisher": "Thairath",
    "url": "https://www.thairath.co.th/news/crime/2814519"
  },
  {
    "data": "“อนุทิน” เรียกถกด่วนประเมินสถานการณ์น้ำ กำชับหน่วยงานราชการไม่ต้องรอเบื้องบน บอก ไปหนองคายผิดคาด ตั้งใจรับคำตำหนิแต่กลับได้รอยยิ้ม ยอมรับการป้องกันน้ำยังไม่ดี จ่อลดค่าน้ำค่าไฟพื้นที่ประสบภัย วันที่ 15 กันยายน 2567 นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงมหาดไทย เป็นประธานการประชุมกองบัญชาการป้องกันและบรรเทาสาธารณภัยแห่งชาติ (บกปภ.ช.) ที่กรมป้องกันและบรรเทาสาธารณภัย (ปภ.) พร้อมด้วย น.ส.ธีรรัตน์ สำเร็จวาณิชย์ รัฐมนตรีช่วยว่าการกระทรวงมหาดไทย  นางสาวศุภมาส อิศรภักดี รัฐมนตรีว่าการกระทรวงการอุดมศึกษา วิทยาศาสตร์ วิจัยและนวัตกรรม (อว.) และผู้ว่าราชการจังหวัดที่ประสบอุทกภัย ได้แก่ จังหวัดเชียงราย  จังหวัดเลย  จังหวัดหนองคาย  จังหวัดอุบลราชธานี และจังหวัดพระนครศรีอยุธยา ร่วมประชุมผ่านระบบวิดีโอคอนเฟอเรนซ์ เพื่อติดตามปัญหาอุทกภัยและการช่วยเหลือประชาชนที่ประสบอุทกภัย การประชุมเริ่มในเวลา 10.00 น. นายอนุทินมอบนโยบายและสั่งการหน่วยงานภายใต้สังกัดกระทรวงมหาดไทย โดยเฉพาะ ปภ. ในช่วงสถานการณ์น้ำท่วม ซึ่งรัฐบาลมีความห่วงใยต่อสถานการณ์ที่เกิดขึ้นและได้ติดตามสถานการณ์อย่างใกล้ชิด ขอบคุณทุกภาคส่วนที่ให้ความร่วมมืออย่างดียิ่งในการมาประชุมเพื่อรองรับสถานการณ์อุทกภัยในเขตจังหวัดทางตอนเหนือและภาคอีสานของประเทศ วันนี้มีความตั้งใจที่จะจัดตั้งให้มีหน่วยงานที่จะเป็นศูนย์กลางในการกระจายข้อมูลข่าวสารต่างๆ ให้กับหน่วยงานที่เกี่ยวข้องเพื่อบูรณาการความร่วมมือให้เกิดประสิทธิภาพในการทำงาน ซึ่งนางสาวแพทองธาร ชินวัตร นายกรัฐมนตรี และรัฐมนตรีหลายท่านได้ลงไปตรวจเยี่ยมและสังเกตสถานการณ์ในพื้นที่ วันนี้น่าจะหาข้อสรุปว่าจะมีการป้องกันอย่างไร โดยเฉพาะการทำให้พี่น้องประชาชนที่อยู่ในพื้นที่ประสบภัยเกิดความปลอดภัยสูงสุดในชีวิตและทรัพย์สิน ... ทั้งนี้ กรมอุตุนิยมวิทยาคาดการณ์ว่าในเดือนนี้จำนวนปริมาณฝนก็ยังคงมีอย่างหนาแน่น เพราะยังได้รับอิทธิพลจากพายุหมุนเขตร้อน ซึ่งอาจทำให้เกิดน้ำท่วมฉับพลัน น้ำป่าไหลหลาก น้ำล้นตลิ่งในหลายพื้นที่ รัฐบาลมีการติดตามสถานการณ์อย่างใกล้ชิด ตนก็ลงไปในพื้นที่ตามข้อสั่งการของนายกรัฐมนตรีเมื่อวานนี้ (14 กันยายน 2567) ที่จังหวัดหนองคาย ได้เห็นความร่วมมือของทุกฝ่าย สิ่งสำคัญที่สุดคือต้องให้ผู้ที่เกี่ยวข้อง หน่วยงานต่างๆ รับข้อมูลข่าวสารที่ถูกต้องชัดเจนให้กับพี่น้องประชาชนเตรียมการระมัดระวังตัวให้ตัวเองปลอดภัย กระทรวงมหาดไทยได้จัดเตรียมสิ่งของช่วยเหลือผู้ประสบภัยในพื้นที่ ตลอดจนฟื้นฟูพื้นที่หลังน้ำลด คงจะต้องมีการประสานงานกันอย่างใกล้ชิดกับกระทรวงต่างๆ ในการฟื้นฟูและเยียวยาทรัพย์สิน จิตใจ นำความเป็นปกติสุขมาให้พี่น้องประชาชนให้เร็วที่สุด นายอนุทินยืนยันว่า จากการลงพื้นที่ทุกหน่วยงานมีความทุ่มเท มีความมุ่งมั่นตั้งใจ เป็นความร่วมมือที่ดี เข้มแข็งมีทั้งหน่วยงานปกครอง ราชการ ตำรวจ ทหาร ล้วนแล้วแต่อยู่ในพื้นที่ ที่น่าปลื้มใจที่องค์กรในส่วนต่างๆ มูลนิธิระดมเข้าไป สิ่งที่เห็นที่แตกต่างอย่างชัดเจนคือ เราอาจจะยังทำเรื่องของการป้องกันได้ไม่เต็มที่ แต่ในเรื่องของการบรรเทา เรื่องการดูแลคุณภาพจิตใจ สภาพชีวิตของประชาชน คิดว่าเราได้ทำอย่างเต็มที่ ได้เห็นประชาชนมีสภาพจิตใจและอารมณ์ดีมากจนตัวเองจุกอก เพราะประชาชนประสบภัยธรรมชาติขนาดนี้แต่ยังมีรอยยิ้ม มีกำลังใจในการโต้ตอบสื่อสารกันด้วยความเป็นมิตร “ตอนที่ลงพื้นที่คิดว่าจะระมัดระวังตัวว่าจะทำอย่างไรที่จะไปรับคำตำหนิคำวิพากษ์วิจารณ์จากชาวบ้านโดยตรง แต่ปรากฏว่าพอไปถึงประชาชนกลับมาให้กำลังใจและชื่นชมคณะทำงาน ทหาร ตำรวจ ข้าราชการทุกฝ่าย ตอนนี้มูลนิธิต่างๆ ก็เข้าไป บางคนเข้าไปช่วยเพราะเป็นวันหยุด ก็เอาของแห้ง ขนมไปให้ ผมคิดว่าต้องใช้โอกาสนี้ในการที่จะเร่งดำเนินการทุกวิถีทางที่จะคืนความสุข คืนความเป็นปกติให้กับพี่น้องประชาชน เขาอาจจะยิ้มกับเราในวันนี้ แต่หากไม่ปรับปรุงแก้ไขรอยยิ้มก็อาจจะเป็นความโกรธขึ้นมาก็ได้ ถ้าเขาให้โอกาสแล้ว แล้วไม่นำสถานการณ์มาเป็นบทเรียน” นายอนุทินกล่าวต่อไปว่า นายกรัฐมนตรีสั่งการผ่านเลขาธิการนายกรัฐมนตรีในการให้การช่วยเหลือ หากไม่พอก็ขอให้ขยายวงเงินเพิ่มเข้ามา รวมถึงสั่งการขยายงบเงินไปจังหวัดเชียงราย จังหวัดเชียงใหม่ เป็นที่เรียบร้อยแล้ว จังหวัดอื่นก็ขอให้เตรียมการ อย่าให้สะดุด ส่วนเรื่องการเยียวยา ตอนนี้ได้รับข้อสั่งการจากนายกรัฐมนตรีมาว่าให้กระทรวงมหาดไทยช่วยกันเรื่องการสำรวจความเสียหายของครัวเรือนต่างๆ ซึ่งน่าจะมีแนวทางในการชดเชยเยียวยาค่าเสียหายให้กับประชาชนเป็นรายครัวเรือน โดยเตรียมงบประมาณส่วนนี้ไว้เรียบร้อยแล้ว ในส่วนการเยียวยาเพิ่มเติมจากหน่วยงานในสังกัดกระทรวงมหาดไทยก็ได้รับข้อสั่งการและนำเสนอนายกรัฐมนตรีผ่านเลขาธิการนายกรัฐมนตรี ซึ่งได้รับการเห็นชอบในหลักการ แต่เรื่องการดำเนินการก็น่าจะอยู่ภายใต้อำนาจการจัดการของกระทรวงมหาดไทย ขณะเดียวกัน ตนได้อ่านคอมเมนต์พี่น้องประชาชน ทุกคนก็มีความคาดหวังว่าเราจะลดความเดือดร้อน จึงขอมอบเป็นนโยบายเลยว่า“ไม่ใช่ลดค่าไฟเป็นพิธี แต่ต้องลดเพื่อบรรเทาความเสียหายที่เกิดขึ้น เมื่อวานการประปาฯ จะประชุมวันที่ 25 กันยายน ผมบอกว่าไม่ทัน ต้องเร่งประชุมพรุ่งนี้เลย”จากนั้น นายอนุทินยังเน้นย้ำถึงการทำงานของหน่วยงานในพื้นที่ว่า“ไม่ต้องรอเบื้องบน ตอนนี้ไม่มีเบื้องบนแล้ว มีแต่เบื้องล่าง เราอยู่เบื้องล่างประชาชนทั้งนั้น อันไหนที่ดำเนินการได้ก็ขอให้ดำเนินการ” หลังประชุมโดยใช้เวลาประมาณ 2 ชั่วโมง นายอนุทินให้สัมภาษณ์ว่า ช่วงนี้สถานการณ์อุทกภัยภาคเหนือ ภาคอีสาน และภาคกลางยังประมาทไม่ได้ ขณะนี้รัฐบาลภายใต้การสั่งการของนายกรัฐมนตรี มีความพร้อมในการช่วยเหลือป้องกันและบรรเทาความเดือดร้อนของประชาชนอย่างเต็มที่ มีการบูรณาการความร่วมมือของทุกภาคส่วนทั้งภาครัฐและเอกชนเข้าไปในพื้นที่ มีการจัดตั้งหน่วยงานประจำพื้นที่ต่างๆ เพื่อให้เกิดความคล่องตัวในการสั่งการหากมีสถานการณ์ฉุกเฉิน และมีการจัดตั้งส่วนในการส่งข้อมูลข่าวสารร่วมกันเพื่อไม่ให้เกิดการสั่งงานที่ซับซ้อนและสิ้นเปลืองทรัพยากร โดยได้มีการมอบหมายความรับผิดชอบซึ่งกันและกัน นอกจากนี้ นายกรัฐมนตรีสั่งการให้กระทรวงมหาดไทย ปภ. เร่งจัดทำบัญชีรวบรวมศึกษาข้อมูลความเดือดร้อนของประชาชนเป็นหลังคาเรือน เพื่อที่รัฐบาลจะได้ออกมาตรการเยียวยาช่วยเหลือประชาชนผู้ได้รับผลกระทบเป็นรายครัวเรือน ขณะนี้ได้เร่งทำการสำรวจความเดือดร้อนของประชาชน แล้วจะนำเสนอปลัดกระทรวงมหาดไทยให้ลงนาม และคาดว่าในวันอังคารนี้ (17 กันยายน 2567) จะเสนอคณะรัฐมนตรี (ครม.) ให้พิจารณาเพื่อช่วยเหลือประชาชนได้ต่อไป ส่วนเรื่องการเยียวยาด้านอื่นๆ ทางอ้อม เช่นการไฟฟ้าส่วนภูมิภาค และการประปาส่วนภูมิภาค จะเร่งให้คณะกรรมการพิจารณาลดค่าน้ำค่าไฟให้กับประชาชนที่อยู่ในเขตประสบภัยให้ได้มากที่สุดเท่าที่จะทำได้ คาดว่าภายในสัปดาห์นี้จะชัดเจนเพราะตอนนี้มอบนโยบายไปเป็นที่เรียบร้อยแล้ว ให้หน่วยงานเร่งดำเนินการลดค่าน้ำค่าไฟโดยด่วนที่สุด และจะมีการประชุมคณะกรรมการภายในต้นสัปดาห์นี้ ส่วนกระทรวงการอุดมศึกษา วิทยาศาสตร์ วิจัยและนวัตกรรม (อว.) มีการจัดทำนวัตกรรมทางเทคโนโลยีผ่านการวิจัย ทั้งเครื่องไม้เครื่องมือในการร่วมติดตามสถานการณ์ ร่วมวางแผนป้องกัน และร่วมใช้ข้อมูลข่าวสารตลอดจนผลิตภัณฑ์ด้านอาหารของยังชีพที่จะสามารถนำไปส่งให้กับประชาชนผู้ประสบภัยได้ในกรณีที่ติดอยู่ในบ้าน และไม่มีความสะดวกก็จะมีอาหารสำเร็จรูปที่สามารถรับประทานได้เลย โดยไม่ต้องใช้ไฟฟ้าและเตาแก๊ส ยืนยันว่าสิ่งเหล่านี้มีความพร้อมในทุกจังหวัด อย่างไรก็ตาม หลังจากที่สถานการณ์เริ่มคลี่คลาย ต้องมีการเริ่มดำเนินการชะล้างโคลนที่ไหลเข้าไปบ้านเรือนของประชาชน จะมีการจัดเจ้าหน้าที่และเครื่องมือเครื่องจักรเข้าไปช่วยเหลือเพื่อคืนสภาพให้ทุกอย่างกลับมาเป็นปกติโดยเร็วที่สุด ขอให้ความมั่นใจว่าไม่ได้ทอดทิ้งประชาชนและมีความพร้อมที่จะเข้าไปช่วยเหลือเยียวยาตลอดเวลา ส่วนสถานการณ์ที่ จ.หนองคาย ได้รับทราบแล้วว่าเช้านี้น้ำขึ้นสูงสุด 1 เมตร ซึ่งจังหวัดมีการเตรียมพร้อมป้องกัน โดยมีกระสอบทรายรายล้อมริมตลิ่งเขตเมือง ทางด้านพื้นที่นอกเมืองมีการอพยพประชาชน และมีการบริหารจัดการไม่ให้พื้นที่ด้านในเกิดน้ำท่วม เพื่อป้องกันพื้นที่เศรษฐกิจ สำหรับเรื่องการระบายของน้ำ ต้องพยายามให้การไหลเวียนของน้ำที่ผ่านจังหวัดหนองคาย ให้ผ่านไปแบบไม่มีอะไรมาเติม ซึ่งหนองคาย นครพนม และบึงกาฬ ก็มีการเตรียมความพร้อม เมื่อถึงจุดหนึ่งน้ำก็จะไหลลงสู่ทะเลจีนใต้ต่อไป ในตอนท้าย นายอนุทินระบุว่า ตอนนี้ผู้ว่าราชการจังหวัดทุกจังหวัดต้องเตรียมแผนเผชิญเหตุ เพราะเหตุการณ์แบบนี้เกิดขึ้นทุกปี เพียงแต่ปีนี้มีปริมาณน้ำเพิ่มขึ้น นอกจากนี้ในเรื่องของงบประมาณ ผู้ว่าราชการจังหวัดเชียงใหม่และเชียงราย ได้ขอเพิ่มวงเงินช่วยเหลือน้ำท่วม 100 ล้านบาท หลังจากก่อนหน้านี้มีงบทดรองจ่ายไปแล้วจังหวัดละ 20 ล้านบาท.",
    "category": "politic",
    "date": "15 ก.ย. 2567 13:29 น.",
    "publisher": "Thairath",
    "url": "https://www.thairath.co.th/news/politic/2814518"
  },
  {
    "data": "เรียกว่าเป็นสาวแซ่บอีกคนของวงการ สำหรับเบียร์ ภัสรนันท์ อัษฎมงคลหรือเบียร์ เดอะวอยซ์ที่นอกจากเรื่องการร้องเพลงที่มีเสียงเป็นเอกลักษณ์แล้ว เรื่องความเซ็กซี่ของเธอคนนี้ก็ยืนหนึ่งไม่แพ้ใคร เห็นได้จากภาพในโซเชียลที่เผยความเซ็กซี่ต่อเนื่อง ล่าสุดเบียร์ เดอะวอยซ์เปิดภาพความแซ่บในชุดว่ายน้ำบิกินีลายม้าลาย อวดหุ่นสวยแซ่บเป๊ะปัง เห็นความตู้มต้ามของหน้าอกหน้าใจ เอวเอสสวยๆ ที่มาพร้อมท่าโพสสุดเซ็กซี่ มีทั้งภาพวิวสวยๆ ที่ด้านหลังมองเห็นทะเล รวมไปถึงชอตสุดแซ่บในสระว่ายน้ำที่ทำเอาไอจีไฟลุกไปแล้วเรียบร้อย  ... ส่องคอมเมนต์จากแฟนๆ ต่างส่งอีโมจิไฟลุก แถมด้วยข้อความแซวสนั่น อาทิ ลงตัวไปหมด มีเสน่ห์มากแม่ กรี๊ดดดดดคอแตกแล้วนะ ตอนนี้กรี๊ดดดดดด 555  คุณเซ็กซี่และมีเสน่ห์มาก  แซ่บบบบสุดดกแย้ววววพี่  ถ้าม้าลายจะน่ารักได้ขนาดนี้...  สวยมาก ชอบหุ่นมากค่ะ  แซ่บที่สุด เอาอะไรมาต้านก็ไม่อยู่ ฯลฯ คลิกเพื่ออ่านข่าวบันเทิงเพิ่มเติม",
    "category": "entertain",
    "date": "15 ก.ย. 2567 13:10 น.",
    "publisher": "Thairath",
    "url": "https://www.thairath.co.th/entertain/celeb/2814514"
  },
  {
    "data": "คืบหน้ากรณีหนุ่มนายหน้าขับรถเสียหลักพุ่งลงสระน้ำวัด ทำเงิน 4.2 ล้านจมหาย เบื้องต้นยังสูบน้ำออกจากสระไม่ได้ เพราะเครื่องพัง ประกอบกับปิดท่อส่งน้ำไม่ได้ รอความหวังวันพรุ่งนี้ วันที่ 15 ก.ย. 67 ผู้สื่อข่าวรายงานความคืบหน้ากรณีหนุ่มนายหน้าขายรถชาวอำเภอบ้านไร่ จังหวัดอุทัยธานี ขับรถกระบะขนเงิน 4.2 ล้านบาท เสียหลักพุ่งลงสระน้ำวัดห้วยขานาง พื้นที่หมู่ 1 ตำบลหนองยาง อำเภอหนองฉาง จังหวัดอุทัยธานี ซึ่งทางเจ้าตัวอ้างว่าเงินจำนวนดังกล่าวนั้นจมน้ำ แต่ทางเจ้าหน้าที่กู้ภัยและชาวบ้านช่วยกันงมหาเจอมาแล้ว 5 แสนบาท แต่ฝั่งทางด้านเจ้าของเงินตัวจริง ซึ่งเป็นเจ้าของรถพ่วง 18 ล้อ นั้นเกิดความแคลงใจ ขอวัดสูบน้ำออกจากสระเพื่อดูว่ามีเงิน 3 700 000 บาท อยู่ที่ก้นสระจริงหรือไม่ ตามที่ได้รายงานไปแล้วนั้น (อ่านข่าว : เจ้าของเงินขอสูบน้ำจากสระ แคลงใจนายหน้าทำเงิน 4.2 ล้านจมน้ำ งมเจอแค่ 5 แสน) ตั้งแต่เมื่อคืนที่ผ่านมา (14 ก.ย.) ทางผู้ใหญ่บ้านหมู่ที่ 3 พร้อมด้วยชาวบ้านและครอบครัวเจ้าของเงิน ชาวจังหวัดนครสวรรค์ ต่างพากันมาปักหลักรอดูสถานการณ์และผลัดกันลงไปงมหาเงินกันอย่างต่อเนื่อง จนกระทั่งมีฝนตกลงมาอย่างหนัก จึงทำให้ทุกคนต้องยุติและแยกย้ายกันกลับไป ... ล่าสุด เช้าวันนี้ เวลา 08.00 น. ที่บริเวณสระน้ำของวัดห้วยขานาง พบว่าตอนนี้น้ำยังคงอยู่เต็มสระเหมือนเดิม เพราะยังคงมีน้ำจากคลองส่งน้ำไหลเข้ามาอย่างต่อเนื่อง เพราะปิดปากทางเข้าไม่ได้ ประกอบกับเครื่องสูบน้ำที่ใช้สูบเมื่อคืนนี้นั้นเกิดพังเสียหายอีกด้วย จึงทำให้วันนี้ไม่ได้มีการดำเนินการค้นหาเงินจำนวนที่เหลือกันแต่อย่างใด ด้านนางสาวสาวิตรี รวมไมตรี อายุ 42 ปี ชาวจังหวัดนครสวรรค์ ซึ่งเป็นเจ้าของเงิน ได้ให้ข้อมูลผ่านทางโทรศัพท์กับผู้สื่อข่าวว่า เมื่อวานนี้ค้นหากันอยู่จนถึงดึกและเกิดฝนตก จึงทำให้ต้องยุติการค้นหา ประกอบกับเครื่องสูบน้ำนั้นก็พังเสียหาย วันนี้ตนเองนั้นไม่ได้เดินทางมาที่จังหวัดอุทัยธานี โดยคาดว่าจะเริ่มสูบน้ำกันอีกครั้งในวันพรุ่งนี้ (16 ก.ย.) ส่วนในด้านคดีนั้น คาดว่าทางเจ้าหน้าที่ตำรวจ สภ.หนองฉาง จะเรียกสอบปากคำกันอีกครั้งในวันพรุ่งนี้ด้วยเช่นเดียวกัน. (ติดตาม ข่าวทั่วไทย ได้ทั้งหมดที่นี่)",
    "category": "local",
    "date": "15 ก.ย. 2567 13:08 น.",
    "publisher": "Thairath",
    "url": "https://www.thairath.co.th/news/local/2814515"
  },
  {
    "data": "เจดอน ซานโช ออกมาเปิดใจว่าเฝ้ารอเวลาแบบนี้มาโดยตลอด และมีความสุขจริงๆ ที่ได้ประเดิมสนามในสีเสื้อ เชลซี ด้วยการทำแอสซิสต์สำคัญพาทีมบุกชนะ บอร์นมัธ 1-0 วันที่ 15 กันยายน 2567 เจดอน ซานโช ออกมาให้สัมภาษณ์เปิดใจ หลังลงสนามนัดแรก ในฐานะนักเตะ เชลซี และสามารถทำแอสซิสต์สำคัญ พาทีมเฉือนชนะ บอร์นมัธ 1-0 ในศึก พรีเมียร์ลีก อังกฤษ เมื่อช่วงกลางดึกที่ผ่านมา \"อย่างแรกเลย การได้ประเดิมสนามให้กับ เชลซี เป็นอะไรที่มหัศจรรย์มาก ผมรู้สึกซาบซึ้งจริงๆ ที่ได้รับโอกาสให้กลับมาลงเล่นอีกครั้ง ทีมของเราทำผลงานได้ดีสุดๆ และทุกคนก็มีความสุขกับการคว้า 3 คะแนนมาครอง\" \"ผมฝึกซ้อมอย่างหนักเพื่อช่วงเวลาแบบนี้มาโดยตลอด ทำให้ผมรู้สึกดีมากๆ ที่ได้รับโอกาสในครั้งนี้ ผมแค่อยากจะบอกว่าผมมีความสุขจริงๆ ที่ได้ลงเดบิวต์ในสีเสื้อ เชลซี\" \"ผมต้องขอขอบคุณทีมงานสตาฟฟ์โค้ชและเพื่อนร่วมทีมทุกคนที่ให้การต้อนรับผมเป็นอย่างดี และผมก็แฮปปี้มากๆ ที่ตัวเองสามารถรู้สึกสบายใจได้ขนาดนี้\"",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814499"
  },
  {
    "data": "“แพทองธาร ชินวัตร” ไม่ขอรับเงินเดือนนายกรัฐมนตรี ส่งต่อมูลนิธิเหมือนสมัย “เศรษฐา” พร้อมเรียกประชุม 16 ก.ย.นี้ สั่งด่วนตั้ง ศปภ. แก้น้ำท่วม นั่งหัวโต๊ะเอง วันที่ 15 กันยายน 2567 ผู้สื่อข่าวรายงานจากทำเนียบรัฐบาลว่า ในวันที่ 16 กันยายน น.ส.แพทองธาร ชินวัตร นายกรัฐมนตรี จะเรียกประชุมทุกหน่วยงานเพื่อเตรียมรับมือและแก้ไขปัญหาน้ำท่วม โดยเตรียมตั้งศูนย์ปฏิบัติการช่วยเหลือผู้ประสบอุทกภัย ซึ่งจะมีการตั้งคณะกรรมการขึ้นมา 2 ชุด คือ 1. การจัดตั้งศูนย์ปฏิบัติการช่วยเหลือผู้ประสบอุทกภัย (ศปภ.) และ 2. คณะกรรมการอำนวยการและบริหารสถานการณ์อุทกภัย วาตภัย และดินโคลนถล่ม รวมถึงจัดตั้งศูนย์สนับสนุนการอำนวยการและบริหารสถานการณ์ ทั้งนี้ นายกรัฐมนตรีจะเป็นประธานคณะกรรมการ โดยมี นายภูมิธรรม เวชยชัย รองนายกรัฐมนตรีและรัฐมนตรีว่าการกระทรวงกลาโหม นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงมหาดไทย เป็นรองประธานกรรมการ ขณะที่กรรมการจะประกอบไปด้วยรัฐมนตรีและหัวหน้าส่วนราชการที่เกี่ยวข้อง อีกทั้ง จะมีการเรียกประชุมทุกหน่วยงานเพื่อบูรณาการการแก้ไขปัญหาน้ำท่วมและการช่วยเหลือบรรเทาทุกข์ผู้ประสบภัยทุกพื้นที่ของประเทศนัดแรกในวันที่ 16 กันยายนนี้ ที่ทำเนียบรัฐบาล โดยคณะกรรมการทั้งหมดจะมีการประชุมร่วมแบบบูรณาการ เพื่อสั่งการให้เร่งดำเนินการช่วยเหลือผู้ประสบอุทกภัย และเร่งแก้ไขปัญหาผู้ที่ได้รับความเดือดร้อน พร้อมกันนี้ นายกรัฐมนตรีได้โพสต์ข้อความผ่านเฟซบุ๊กด้วยว่า“พรุ่งนี้ดิฉันจะเรียกประชุมทีมงานที่ทำเนียบรัฐบาลเพื่อเตรียมจัดตั้งศูนย์ปฏิบัติการช่วยเหลือผู้ประสบอุทกภัย (ศปภ.)  คณะกรรมการอำนวยการและบริหารสถานการณ์อุทกภัย วาตภัย และดินโคลนถล่ม และจัดตั้งศูนย์สนับสนุนการอำนวยการและบริหารสถานการณ์ เพื่อให้ทุกภาคส่วนบูรณาการเข้ามาบริหารจัดการวิกฤติอุทกภัยครั้งนี้อย่างคล่องตัวรวดเร็วมากขึ้นค่ะ”พร้อมกับติดแฮชแท็ก #น้ำท่วม #น้ำท่วมภาคเหนือ #น้ำท่วมเชียงราย #น้ำท่วมหนองคาย ... ทั้งนี้ นายกรัฐมนตรี ยังห่วงใยอาสากู้ภัย จิตอาสา อาสาสมัคร ที่เข้าไปร่วมช่วยเหลือประชาชนและสัตว์ รวมถึงภารกิจต่างๆ ในหลายๆ พื้นที่น้ำท่วม ขอให้คำนึงถึงความปลอดภัย ปฏิบัติงานด้วยความระมัดระวัง และให้พักผ่อนอย่างเพียงพอ ขอขอบคุณในความเสียสละของทีมอาสากู้ภัย และเจ้าหน้าที่ทุกนายที่ได้ทำหน้าที่เพื่อผู้อื่นอย่างเต็มที่ นับเป็นการกระทำที่น่ายกย่อง และแสดงออกถึงน้ำใจของคนไทยที่ทั่วโลกประทับใจ ในส่วนของรัฐบาลได้เตรียมแผนเผชิญภัยในพื้นที่เสี่ยง และแผนฟื้นฟูในพื้นที่น้ำท่วมที่เริ่มคลี่คลาย โดยคาดว่าจะได้มีการหารือในที่ประชุมคณะรัฐมนตรีในวันอังคารนี้ด้วย นายกรัฐมนตรี ยังห่วงใยสุขภาพประชาชนขอให้ดูแลตนเองและคนในครอบครัวตามคำแนะนำของกระทรวงสาธารณสุขอย่างเคร่งครัด สำหรับโรคที่ต้องเฝ้าระวังคือ โรคที่มากับน้ำท่วม ได้แก่ โรคฉี่หนู โรคน้ำกัดเท้า โรคตาแดง โดยเฉพาะโรคท้องร่วง ซึ่งกระทรวงสาธารณสุขได้แนะนำวิธีป้องกันการเกิดโรค คือ ล้างมือด้วยน้ำสะอาดกับสบู่หรือแอลกอฮอล์ทุกครั้ง หลังสัมผัสน้ำสกปรก ก่อนกินอาหารและหลังการใช้ห้องน้ำ และดูแลตักเตือนไม่ให้เด็กเล็กเล่นน้ำที่ท่วมขัง นอกจากนี้ ต้องกินอาหารที่สะอาด ร้อน ปรุงสุกใหม่ กรณีที่ประชาชนต้องลุยน้ำออกจากบ้านต้องสวมรองเท้าบูทกันน้ำทุกครั้ง สำหรับสถานการณ์น้ำที่ จ.เชียงราย นายกรัฐมนตรีได้รับรายงานความคืบหน้าการกู้ระบบประปาของสถานีผลิตน้ำที่ได้รับผลกระทบจากน้ำท่วมจังหวัดเชียงราย ขณะนี้สามารถจ่ายน้ำประปาให้ประชาชนในจังหวัดเชียงรายได้ตามปกติแล้ว และจะสามารถส่งน้ำได้ในพื้นที่เขตตัวเมืองภายในเที่ยงวันนี้ เพื่อให้ประชาชนได้สามารถนำน้ำมาทำความสะอาดบ้านและชำระล้างดินและทรายได้ก่อนในลำดับแรก เนื่องจากน้ำประปายังคงมีความขุ่นเล็กน้อย ซึ่งทางการประปาส่วนภูมิภาค (กปภ.) จะเร่งปรับปรุงคุณภาพน้ำให้ได้เกณฑ์มาตรฐานภายในวันพรุ่งนี้ (16 กันยายน 2567) ส่วนการประปาส่วนภูมิภาค สาขาแม่สาย กองบัญชาการกองทัพไทย ร่วมกับกรมอุทยานแห่งชาติ สัตว์ป่า และพันธุ์พืช ส่งเจ้าหน้าที่เข้าช่วยแก้ไขปัญหาดินโคลนและตะกอนทรายทับถมโรงผลิตระบบผลิตน้ำประปา ให้สามารถกลับมาผลิตน้ำประปาได้ภายใน 5-7 วัน ผู้สื่อข่าวรายงานเพิ่มเติมว่าในการเข้ารับตำแหน่งนายกรัฐมนตรีครั้งนี้ น.ส.แพทองธาร จะไม่รับเงินเดือนในตำแหน่งนายกรัฐมนตรี โดยจะมอบให้กับมูลนิธิต่างๆ เช่นเดียวกับ นายเศรษฐา ทวีสิน อดีตนายกรัฐมนตรี ซึ่งเป็นความคิดของ น.ส.แพทองธาร มาตั้งแต่ต้นแล้ว",
    "category": "politic",
    "date": "15 ก.ย. 2567 12:53 น.",
    "publisher": "Thairath",
    "url": "https://www.thairath.co.th/news/politic/2814512"
  },
  {
    "data": "ระดับน้ำโขง \"เชียงคาน\" ลดลง แต่น้ำเชี่ยวกรากและเร็วมาก คาดว่ามวลน้ำจะไหลไปที่คอขวด อ.ศรีเชียงใหม่ จ.หนองคาย เมื่อเวลา 09.00 น. ของวันที่ 15 ก.ย. 67 มีรายงานว่า สภาพน้ำแม่น้ำโขง อ.เชียงคาน จ.เลย ตั้งแต่เมื่อคืนจนถึงเช้าวันนี้ ระดับน้ำโขงได้ลดลงจากเมื่อวาน เหลือ 15.97 ม. ลดลงไป 5 ซม. ที่ลานวัฒนธรรม วัดท่าคก อ.เชียงคาน ระดับยังคงลดลง น้ำเชี่ยวกรากไหลผ่านหลายหมู่บ้านของ อ.เชียงคาน และไหลผ่านที่บ้านคกไผ่ ต.ปากชม อ.ปากชม จ.เลย ที่ด่านศุลกากร หรือท่าเรือปากชม พบว่าเมื่อวานระดับลดลงไปกว่า 50 ซม. แต่กระแสน้ำแรงและเร็วมาก แม่น้ำโขงมีท่อนไม้ลอยเป็นจำนวนมาก ซึ่งมวลน้ำทั้งหมดจะไหลไปที่คอขวด อ.ศรีเชียงใหม่ จ.หนองคาย คาดว่าในคืนนี้ หรืออีก 1-2 วัน มวลน้ำก้อนใหญ่จากจีนที่ปล่อยน้ำลงเขื่อน จนเขื่อนต้องปล่อยน้ำลงแม่น้ำ ซึ่ง อ.เชียงคาน เป็นด่านแรกที่จะเจอมวลน้ำก้อนใหญ่ จากนั้นก็ไหลไป อ.ศรีเชียงใหม่ อ.สังคม จ.หนองคาย. ... (ติดตาม ข่าวทั่วไทย ได้ทั้งหมดที่นี่)",
    "category": "local",
    "date": "15 ก.ย. 2567 12:43 น.",
    "publisher": "Thairath",
    "url": "https://www.thairath.co.th/news/local/northeast/2814513"
  },
  {
    "data": "โรคซึมเศร้าเป็นหนึ่งในปัญหาสุขภาพจิตที่พบได้บ่อยและส่งผลกระทบต่อคุณภาพชีวิตของผู้ป่วยเป็นอย่างมาก ทำให้การรักษาโรคซึมเศร้าจึงเป็นสิ่งสำคัญที่จะช่วยคืนคุณภาพชีวิตที่ดี ซึ่งในปัจจุบันมีวิธีการรักษาโรคซึมเศร้าหลายวิธี เช่น การรักษาด้วยยา การทำจิตบำบัด และเทคโนโลยีใหม่ล่าสุดคือ dTMS หรือ Deep Transcranial Magnetic Stimulation เป็นการใช้สนามแม่เหล็กไฟฟ้ากระตุ้นเซลล์ประสาทในสมองส่วนลึก เพื่อช่วยลดอาการซึมเศร้าโดยไม่ก่อให้เกิดผลข้างเคียงเหมือนยาบางชนิด แพทย์หญิงณัฏฐพัชร์ ลำเลียงพล จิตแพทย์โรงพยาบาล BMHH - Bangkok Mental Health Hospital กล่าวว่า โรคซึมเศร้าเป็นโรคทางจิตเวชชนิดหนึ่งที่เกิดจากความไม่สมดุลของสารสื่อประสาทในสมองหลายชนิด เช่น ซีโรโทนิน (serotonin) นอร์เอพิเนฟริน (norepinephrine) และโดปามีน (dopamine) ส่งผลให้ผู้ป่วยมีอาการเศร้าหมอง เบื่อหน่าย หมดความสนใจในสิ่งต่าง ๆ ในชีวิต รู้สึกสิ้นหวัง ไร้ค่า และอาจคิดฆ่าตัวตายได้ ... สาเหตุของโรคซึมเศร้าเกิดจากหลายปัจจัย เช่น พันธุกรรม การเปลี่ยนแปลงของสารเคมีในสมอง และเหตุการณ์ในชีวิตที่เครียดหรือกระทบกระเทือนจิตใจ เช่น การสูญเสีย การหย่าร้าง การถูกล่วงละเมิด เป็นต้น ปัจจุบันโรคซึมเศร้ามีการรักษาหลายวิธี เช่น การรักษาด้วยยา การทำจิตบำบัด และการรักษาด้วย dTMS หรือ Deep Transcranial Magnetic Stimulation คือการปล่อยคลื่นแม่เหล็กไฟฟ้าไปกระตุ้นสมองในจุดที่มีผลต่อโรค เพื่อกระตุ้นทำให้เกิดกระแสประสาท แล้วทำให้เกิดการหลั่งสารเคมีในสมองในการที่จะปรับสมดุลการทำงานของสมองให้เข้าสู่ภาวะปกติและลดการเกิดอาการซึมเศร้าลงได้ การรักษาด้วย dTMS นี้ได้รับการรับรองจากองค์การอาหารและยาของสหรัฐอเมริกา (FDA) ว่ามีความปลอดภัยและมีประโยชน์ช่วยในการรักษาโรคซึมเศร้าได้อย่างมีประสิทธิภาพ โดยเฉพาะในผู้ป่วยที่มีอาการรุนแรง มีผลข้างเคียงจากยา ไม่ตอบสนองต่อยา หรือรับประทานยาเกินหนึ่งปีแล้วแต่อาการไม่ดีขึ้น แต่ในปัจจุบันมีการนำ dTMS มาใช้ร่วมกับการรักษาด้วยการทำจิตบำบัดและการกินยาเพื่อเพิ่มประสิทธิภาพรักษาให้ดีขึ้นอีกด้วย dTMS เป็นการปล่อยคลื่นแม่เหล็กไฟฟ้ากระตุ้นบริเวณสมองส่วนหน้า ในแต่ละครั้งจะกระตุ้นผ่านหมวกอุปกรณ์ที่ผู้ป่วยสวมใส่ที่ศีรษะ โดยจะกระตุ้น 2 วินาที และเว้นพักเป็นระยะเวลา 20 วินาที จึงกระตุ้นซ้ำต่อเนื่องไป 20-30 นาที ผลการตอบสนองต่อการรักษาด้วยคลื่นแม่เหล็กไฟฟ้าขึ้นกับจำนวนครั้งสะสมของการกระตุ้น แต่มีข้อจำกัดในการกระตุ้นแต่ละวัน จึงจำเป็นต้องกระตุ้นต่อเนื่องอย่างน้อย 10-15 วัน หรือเว้นไม่เกิน 1 สัปดาห์ ทั้งนี้ก่อนรับการรักษาด้วย dTMS จิตแพทย์จะประเมินความเสี่ยงของผู้ป่วยทุกราย อย่างไรก็ตาม โรคซึมเศร้าเป็นโรคที่สามารถรักษาหายได้ หากรู้ตัวเองเร็วแล้วรีบมารักษา ซึ่งการตรวจหาโรคในระยะเริ่มต้นเป็นสิ่งสำคัญมาก เบื้องต้นให้สังเกตอาการตัวเองและคนรอบข้างว่ามีอาการเข้าข่ายโรคซึมเศร้าหรือไม่ หากมีอาการเศร้านานกว่า 2 สัปดาห์ แนะนำให้ไปปรึกษาจิตแพทย์เพื่อเข้ารับการรักษาอย่างทันท่วงที ...",
    "category": "lifestyle",
    "date": "15 ก.ย. 2567 12:13 น.",
    "publisher": "Thairath",
    "url": "https://www.thairath.co.th/lifestyle/health-and-beauty/2814504"
  },
  {
    "data": "“ทักษิณ ชินวัตร” แนะนำ 2 ซินแส ดูห้องทำงาน “นายกฯ แพทองธาร” ในทำเนียบรัฐบาล ปรับให้เหมาะกับการทำงาน ด้าน “คุณหญิงอ้อ” เอ่ยปากชมทำเนียบฯ สวยขึ้นเยอะ วันที่ 15 กันยายน 2567 ผู้สื่อข่าวรายงานจากทำเนียบรัฐบาลว่า ก่อนที่ น.ส.แพทองธาร ชินวัตร นายกรัฐมนตรี จะเข้าสักการะสิ่งศักดิ์สิทธิ์ประจำทำเนียบรัฐบาลในช่วงเช้าของวันที่ 12 และ 13 กันยายน 2567 ที่ผ่านมา น.ส.แพทองธาร ได้ปรึกษา นายทักษิณ ชินวัตร อดีตนายกรัฐมนตรี ผู้เป็นบิดา โดยนายทักษิณ ได้แนะนำซินแส 2 คน ซึ่งเป็นเพื่อนสนิทชาวต่างชาติให้เข้ามาดูสถานที่ทำเนียบรัฐบาล และห้องทำงานนายกรัฐมนตรีบนตึกไทยคู่ฟ้า ทำให้มีการปรับเปลี่ยนจากเดิมในยุคของ นายเศรษฐา ทวีสิน อดีตนายกรัฐมนตรี เพื่อให้เหมาะสมกับการใช้ทำงาน ... ขณะที่การเข้าสักการะสิ่งศักดิ์สิทธิ์ประจำทำเนียบรัฐบาลเมื่อวันที่ 12 กันยายน ที่คุณหญิงพจมาน ดามาพงศ์ มารดา เดินทางเข้ามาด้วยนั้น คุณหญิงพจมาน ที่ไม่ได้เดินทางเข้าทำเนียบรัฐบาลในรอบหลายปี ได้เอ่ยปากพูดชมกับนายกรัฐมนตรีว่า“ทำเนียบฯ สวยขึ้นเยอะ”",
    "category": "politic",
    "date": "15 ก.ย. 2567 12:12 น.",
    "publisher": "Thairath",
    "url": "https://www.thairath.co.th/news/politic/2814507"
  },
  {
    "data": "เรียกว่าเป็นเหตุการณ์ที่ทำให้มีประชาชนเดือดร้อนมากมาย สำหรับเหตุการณ์น้ำท่วมทั้งในภาคเหนือและภาคอีสาน ซึ่งในภาคเหนือแม้จะเริ่มน้ำลดลงแล้ว แต่ก็ยังต้องฟื้นฟูพื้นที่หลังน้ำท่วม ในขณะที่ภาคอีสานก็เริ่มได้รับผลกระทบจากน้ำในแม่น้ำโขงที่สูงขึ้นจนเริ่มท่วมบ้านเรือนที่อยู่ใกล้เคียง และหนึ่งในผู้ประสบภัยน้ำท่วมคือนักแสดง-นางงามสาวแก้ม กวินตรา โพธิจักรมิสไทยแลนด์ยูนิเวิร์ส 2551 ที่มีบ้านเกิดอยู่ใน จ.หนองคาย โดยเจ้าตัวได้โพสต์ข้อความว่า “ดารานักแสดง ลงพื้นที่แจกของช่วยผู้ประสบภัย ส่วนดิฉัน…ยังเป็นภาระทางบ้านอยู่เลย บ้านย่าบ้านยายไปหมดแล้วค่ะ #น้ำล้อมบ้าน หมดแล้ว #นักแสดงที่ประสบภัยท่านหนึ่ง” ... อีกทั้งก่อนหน้านี้แก้ม กวินตราก็ได้โพสต์ข้อความว่า “จิตตกจนวิตกจริต ลูกกะป่วย น้ำก็จะมาอีก 1 เมตร” และเมื่อมีคนคอมเมนต์ถามว่า “ที่บ้านท่วมมั้ย” แก้ม ก็ตอบกลับว่า “ท่วม” โดยมีแฟนๆ ที่ทราบข่าวต่างคอมเมนต์ให้กำลังใจมากมาย บันเทิงไทยรัฐออนไลน์ขอส่งกำลังใจให้ แก้ม กวินตรา และเอาใจช่วยขอให้สถานการณ์ทุกอย่างกลับมาปกติโดยไวด้วยนะคะ. คลิกเพื่ออ่านข่าวบันเทิงเพิ่มเติม",
    "category": "entertain",
    "date": "15 ก.ย. 2567 12:11 น.",
    "publisher": "Thairath",
    "url": "https://www.thairath.co.th/entertain/celeb/2814501"
  },
  {
    "data": "สรุปน้ำท่วม-ดินถล่ม จ.เชียงราย วันที่ 9 - 14 ก.ย. 67 เสียชีวิตรวม 10 ราย เจ็บ 2 ราย เสียหาย 52 688 ครัวเรือน ประปาใช้ไม่ได้ วันที่ 15 กันยายน 2567 มีรายงานว่า เมื่อเวลา 06.00 น. นายครรชิต ชมภูแดง หน.ปภ.เชียงราย รายงานสรุปสถานการณ์ฝนตกน้ำท่วมดินถล่มตั้งแต่วันที่ 9 - 14 กันยายน 2567 มีผลกระทบ 9 อำเภอ 34 ตำบล 153 หมู่บ้าน 1 เทศบาลนคร (52 ชุมชน) มี อ.เมืองเชียงราย  อ.เชียงแสน  อ.เชียงของ  อ.แม่จัน  อ.แม่ฟ้าหลวง  อ.แม่สาย  อ.ดอยหลวง  อ.เทิง  อ.เวียงแก่น ตลาดชุมชนเศรษฐกิจ 2 แห่ง ร้านค้า สถานประกอบการ 92 แห่ง ประชาชน 52 688 ครัวเรือน พื้นที่เกษตร 13 877 ไร่ อ.แม่สาย น้ำท่วมเสียชีวิต 5 ศพ อยู่ระหว่างพิสูจน์อัตลักษณ์บุคคล อ.แม่ฟ้าหลวง ดินสไลด์ทับเสียชีวิต 5 ราย บาดเจ็บ 2 ราย รวมตาย 10 ราย บาดเจ็บ 2 ราย ... สรุปผลกระทบวันที่ 14 กันยายน 2567 มี 8 อำเภอ 26 ตำบล 92 หมู่บ้าน ราษฎรได้รับผลกระทบ 12 215 ครัวเรือน พื้นที่เกษตร 13 877 ไร่ อ.เมือง 6 ตำบล 35 หมู่บ้าน เขตเทศบาลนครเชียงราย 52 ชุมชน เปิดใช้สะพานเข้าเมือง 5 แห่งจุดแรกมีสะพานแม่ฟ้าหลวง (ศาลากลางจังหวัดเชียงราย)จุดที่ 2 สะพานขัวพญาเม็งราย (แยกบ้านใหม่ถึงแยกสถานีตำรวจภูธรเชียงราย)จุดที่ 3 สะพานข้ามแม่น้ำกก (แขวงทางหลวงเชียงรายที่ 1 ถึง 5 แยกพ่อขุนเม็งราย)จุดที่ 4 สะพานเฉลิมพระเกียรติ (เส้นทางสนามกีฬากลาง โรงเรียนเทศบาล 6 นครเชียงราย ท่าอากาศยานแม่ฟ้าหลวงเชียงราย)จุดที่ 5 สะพานใหม่บ้านหนองด่าน (ฮ่องอ้อ) จากแยกวัดห้วยปลากั้ง ไปทางโรงเรียนสามัคคี 2) คอสะพานขาดบริเวณหน้ามหาวิทยาลัยวัยที่ 3 ชุมชนน้ำลัด ไปมาไม่ได้ ขณะที่ประปาเชียงรายหยุดผลิตตั้งแต่วันที่ 11 กันยายน 2567 ส่วนใน อ.แม่สาย น้ำท่วมมิดท่วมหลังคาตลาดสายลมจอย ถนนพหลโยธินหน้าด่านพรมแดน และพื้นที่เศรษฐกิจ 4 ตำบล 37 หมู่บ้าน ที่มีผลกระทบหนักสุดที่ชุมชนแม่สาย ชุมชนเหมืองแดง ชุมชนเกาะทราย ชุมชนไม้ลุงขน โรงเรียนเสียหาย 8 แห่ง ที่ อ.เมืองเชียงราย ได้รับผลกระทบ 6 ตำบล 35 หมู่บ้าน ชุมชนเขตเทศบาลนครเชียงราย บ้านเรือน ทรัพย์สิน รถยนต์ จยย.จมน้ำเสียหายประเมินมูลค่าไม่ได้. (ติดตาม ข่าวทั่วไทย ได้ทั้งหมดที่นี่)",
    "category": "local",
    "date": "15 ก.ย. 2567 12:07 น.",
    "publisher": "Thairath",
    "url": "https://www.thairath.co.th/news/local/north/2814508"
  },
  {
    "data": "“ไมค์ ภาณุพงศ์” เผยเหตุผลตัดสินใจย้ายประเทศ อ้างความไม่ปลอดภัย ถูกจำกัดเสรีภาพ ไม่ได้รับความยุติธรรม บอกเจ็บปวดที่สุดต้องจากลาแม่ผู้เป็นที่รัก ผู้สื่อข่าวรายงานว่า วันที่ 15 กันยายน 2567 เมื่อเวลา 06.08 น. ที่ผ่านมานายภาณุพงศ์ จาดนอก หรือ ไมค์ ระยองมีความเคลื่อนไหวโดยโพสต์ข้อความผ่านทางเฟซบุ๊กภาณุพงศ์ มะณีวงศ์ - Panupong Maneewongระบุว่า วันนี้ขอใช้พื้นที่นี้เล่าเรื่องราวของการตัดสินใจครั้งที่ยากที่สุดในชีวิต นั่นคือการจากบ้าน จากครอบครัว และโดยเฉพาะอย่างยิ่งจากแม่ผู้เป็นที่รัก เพราะการตัดสินใจย้ายประเทศในครั้งนี้ ไม่ได้เกิดขึ้นจากความปรารถนาที่จะทิ้งสิ่งใด แต่เกิดจากความจำเป็น และความหวังในการแสวงหาชีวิตใหม่ที่ปลอดภัยและมีเสรีภาพที่มากขึ้นกว่าเดิม นายภาณุพงศ์ ระบุต่อไปว่า การตัดสินใจออกจากประเทศ ตนเองพยายามคิดอย่างถี่ถ้วนและรอบคอบที่สุด ทบทวนอยู่หลายต่อหลายครั้งว่าจะกระทบกับใครมากน้อยเพียงใด แต่เมื่อความคิดนั้นตกตะกอนจึงรู้ว่าผลกระทบที่จะเกิดขึ้นไม่ได้มาจากตนเอง แต่ต้นเหตุสำคัญที่แท้จริงเกิดจากกระบวนการยุติธรรมที่ไม่ยุติธรรม ได้กระทำย่ำยีกับพวกเราจนหลายคนต้องสูญเสียอิสรภาพและเลวร้ายที่สุดคือการจากลา ... “ผมเชื่อว่าทุกคนย่อมเข้าใจดีว่าการจากลาไม่ใช่เรื่องง่ายเลย การที่ผมต้องออกจากประเทศไทย ไม่ใช่เพราะความอ่อนแอ แต่เป็นเพราะสถานการณ์ความไม่ยุติธรรมที่ผมได้รับ ความไม่ปลอดภัย การถูกจำกัดเสรีภาพ และการที่ผมไม่สามารถแสดงออกในสิ่งที่เชื่อมั่นได้ ทำให้ต้องตัดสินใจเลือกหนทางใหม่ ซึ่งการจากกับแม่นั้นเจ็บปวดที่สุด แม่ผู้เป็นสมบัติล้ำค่าชิ้นสุดท้ายที่ผมมีในชีวิต แต่สถานการณ์ที่บีบบังคับทำให้เราสองคนต้องแยกจากกัน และการที่ต้องจากกันนั้นเป็นเรื่องที่ไม่มีคำพูดใดจะอธิบายได้ คงมีเพียงคราบน้ำตาบนใบหน้า และความรู้สึกที่จุกอยู่ภายในใจของผม” แต่ในความเศร้าและความเจ็บปวด ตนเองยังมีความหวังเสมอว่าวันหนึ่งจะสามารถกลับไปดูแลแม่ได้ในวาระสุดท้ายของชีวิต หรืออย่างน้อยที่สุดจะสร้างอนาคตที่ดีขึ้นเพื่อคลายความกังวลของคนเป็นแม่ ให้เขาได้สบายใจที่เห็นอนาคตของลูกเป็นไปได้ด้วยดี และตนยังหวังอีกว่าจะเป็นกระบอกเสียงเพื่อนักต่อสู้ทุกคนให้อารยะประเทศได้รับรู้ถึงการกดขี่ การจำกัดสิทธิเสรีภาพผู้เห็นต่างทางการเมืองในประเทศไทย และเรียกร้องอิสรภาพให้กับคนที่ถูกดำเนินคดีจากความเห็นต่าง และเพื่อนผู้ต้องขังคดีทางการเมืองทุกคน.",
    "category": "politic",
    "date": "15 ก.ย. 2567 11:45 น.",
    "publisher": "Thairath",
    "url": "https://www.thairath.co.th/news/politic/2814502"
  },
  {
    "data": "แม้ในวันนี้แตงโม นิดาจะจากโลกนี้ไปแล้ว แต่ก็จากกันเพียงแค่กาย ทุกอย่างยังอยู่ในความทรงจำของเบิร์ด เทคนิคแฟนหนุ่มของแตงโมอยู่เสมอ ดังจะเห็นได้จากสิ่งต่างๆ ที่เบิร์ดยังคงทำให้แตงโม เหมือนในทุกครั้งที่ผ่านมา ล่าสุดเมื่อวันที่ 13 ก.ย. ที่ผ่านมา ซึ่งตรงกับวันเกิดของ แตงโม นิดา อายุครบ 40 ปี เบิร์ด ก็ยังคงทำเหมือนเดิมในทุกปีคือ เอาเค้กก้อนโตพร้อมช่อดอกไม้ และเจ้าบ๊วย แมวสุดรักของแตงโม ไปหา แตงโม ที่หน้าช่องเก็บอัฐิ ในคริสตจักรเมธอดิสท์ รังสิต คลอง 4 พร้อมเขียนแคปชั่นว่า \"HBD ไอจีเธอหายแท็กหาไม่ได้เลย มาค่ำเลยจะได้เป่าเค้กสวยๆ คิดถึงเสมอนะ ปีนี้ 40 แล้วนะ เลข 4 มาแล้ว 40 ยังแจ๋ว พาลูกบ๊วยมาเบิร์ธเดย์ที่รักด้วย ขอบคุณเค้กน่ารักมากเลย #stonerbkk #greenmanmelon #แบบบ๊วยๆ #บ๊วยลูกแม่โม #forever\" ซึ่ง เบิร์ด เองไม่สามารถแท็กรูปหาอินสตาแกรมของ แตงโม ได้ เนื่องจากถูกลบออกไปแล้ว หลายคนที่ติดตามได้เข้ามาร่วมอวยพรวันเกิดให้กับ แตงโม พร้อมกับชื่นชมในความรักที่เบิร์ดมีให้กับแตงโมอย่างไม่เปลี่ยนแปลง. ...",
    "category": "entertain",
    "date": "15 ก.ย. 2567 11:40 น.",
    "publisher": "Thairath",
    "url": "https://www.thairath.co.th/entertain/news/2814492"
  },
  {
    "data": "รถอาสากู้ภัยประสบอุบัติเหตุตกข้างทาง พุ่งชนต้นไม้ ที่ จ.พิจิตร หลังไปช่วยน้ำท่วม จ.เชียงราย เบื้องต้นเสียชีวิต 1 ราย เจ็บ 4 ราย เมื่อช่วงเช้า วันที่ 15 กันยายน 2567 มีรายงานว่า อาสาสมัครกู้ภัยป่อเต็กตึ๊งพิจิตร ออกตรวจสอบหลังได้รับแจ้งเกิดอุบัติเหตุรถยนต์ตกข้างทาง พุ่งชนกับต้นไม้ มีผู้ได้รับบาดเจ็บ ในพื้นที่ จ.พิจิตร ที่เกิดเหตุพบรถยนต์กระบะ สภาพหน้ารถพังยับเยิน พบเป็นรถของอาสาสมัครดับเพลิงทีมฐานเจริญนคร ธน 19-00 มีผู้โดยสารมาในรถจำนวน 5 คนรวมคนขับ ผู้โดยสารที่นั่งข้างคนขับรับแจ้งอาการสาหัส ส่วนอีก 4 คนปลอดภัย อาสาสมัครกู้ภัยนำส่งโรงพยาบาลในพื้นที่และใกล้เคียง รพ.สามง่าม 3 ราย รพ.วชิรบารมี 1 ราย และ รพ.ศูนย์พิจิตร 1 ราย ในเบื้องต้นรับแจ้งทีมงานอาสาสมัครดับเพลิงที่เกิดอุบัติเหตุ อยู่ระหว่างเดินทางกลับจากการช่วยผู้ประสบภัยน้ำท่วม จ.เชียงราย ล่าสุด มีรายงานว่าอาสากู้ภัยเสียชีวิตแล้วหนึ่งราย. อ่านข่าว \"อาชญากรรม\" ทั้งหมดที่นี่",
    "category": "crime",
    "date": "15 ก.ย. 2567 11:35 น.",
    "publisher": "Thairath",
    "url": "https://www.thairath.co.th/news/crime/2814500"
  },
  {
    "data": "ยิ่งใหญ่สมการรอคอย ! “เซ็นทรัล กรุ๊ป มินิมาราธอน” ปีที่ 16 ทัพนักวิ่งรวมพลังวิ่งระดมทุนจัดซื้อรถพยาบาลฉุกเฉิน กรุงเทพฯ 15 ก.ย.67 ; ประสบความสำเร็จอย่างงดงามกับโปรแกรมวิ่งการกุศลสุดยิ่งใหญ่แห่งปี “เซ็นทรัล กรุ๊ป มินิมาราธอน” (CENTRAL GROUP Mini Marathon) ปีที่ 16 ภายใต้คอนเซ็ปต์ Siren Run by Skechers จัดโดย กลุ่มเซ็นทรัล ที่รวมพลังเหล่านักวิ่งทั้งมืออาชีพ มือสมัครเล่น และชมรมต่างๆ เข้าร่วมกิจกรรมอย่างคับคั่ง ท่ามกลางบรรยากาศยามเช้าของกรุงเทพมหานครตลอดเส้นทางวิ่ง โดยรายได้จากการจำหน่ายบัตรโดยไม่หักค่าใช้จ่าย สมทบทุนจัดซื้อรถพยาบาลฉุกเฉินให้กับสถาบันมะเร็งแห่งชาติ พร้อมสนับสนุนโครงการพัฒนาสังคมและคุณภาพชีวิตอื่นๆ เมื่อเช้าวันอาทิตย์ที่ 15 กันยายน ลานด้านหน้าศูนย์การค้าเซ็นทรัลเวิลด์ บุษบา จิราธิวัฒน์ ที่ปรึกษากลุ่มเซ็นทรัล กล่าวว่า “กลุ่มเซ็นทรัลให้ความสำคัญกับการส่งเสริมด้านกีฬาอย่างต่อเนื่อง โดยสนับสนุนคนไทยใส่ใจสุขภาพด้วยการการออกกำลังกาย จึงได้สานต่อกิจกรรมเดิน-วิ่งการกุศล “เซ็นทรัล กรุ๊ป มินิมาราธอน” หนึ่งในงานวิ่งใจกลางเมืองที่ใหญ่ที่สุด ต่อเนื่องเป็นปีที่ 16 ภายใต้ธีม Siren Run By Skechers โดยรายได้จากการจำหน่ายบัตรสมทบทุนจัดซื้อรถพยาบาลฉุกเฉินให้กับสถาบันมะเร็งแห่งชาติ สำหรับปีนี้ได้รับกระแสตอบรับเป็นอย่างดีจากเหล่านักวิ่งหลายพันคนทั้งคนไทยและชาวต่างชาติ   ชมรมวิ่งต่างๆ รวมทั้งการประชันแต่งกายชุดแฟนซีที่มาสร้างสีสันภายในงาน โดยกลุ่มเซ็นทรัลถือรีเทลรายแรกในของไทยที่ริเริ่มโปรแกรมการแข่งขันวิ่งการกุศล ตั้งแต่ ปี 2550 ต่อเนื่องถึงปัจจุบัน ภายใต้โครงการเพื่อความยั่งยืนของกลุ่มเซ็นทรัล “เซ็นทรัล ทำ” - ทำด้วยกัน ทำด้วยใจ นอกจากนี้ความพิเศษของปีนี้ เราได้เชิญคุณโรจน์ ภูภวิศ กฤตพลนารา ผู้ก่อตั้งแบรนด์แฟชั่น ISSUE และศิลปินไทโปกราฟี ชื่อดัง BeerPitch (เบียร์พิช) ร่วมกันดีไซน์งานออกแบบเสื้อ เหรียญ และถ้วยรางวัล ลวดลายสวยงามและเต็มไปด้วย energy เพื่อส่งต่อพลังบวกให้แก่กันและกันอีกด้วย\" ภายในงานได้รับเกียรติจาก ชัชชาติ สิทธิพันธุ์ ผู้ว่าราชการกรุงเทพมหานคร เป็นประธานพิธี โดยมีผู้บริหาร กลุ่มเซ็นทรัล นำโดย บุษบา จิราธิวัฒน์ ที่ปรึกษากลุ่มเซ็นทรัล  สมกมล จิราธิวัฒน์ ผู้อำนวยการอาวุโส กลุ่มเซ็นทรัล ให้การต้อนรับ ร่วมด้วย อิทธิพล อิงประสาร ผู้ช่วยผู้อำนวยการ เขตปทุมวัน   นายแพทย์ดนัย มโนรมณ์ รองผู้อำนวยการด้านพัฒนาระบบสุขภาพ สถาบันมะเร็งแห่งชาติ   ณันทนี ประสิทธิ์จูตระกูล ผู้จัดการฝ่ายการตลาด บริษัท สเก็ตเชอร์ส (ไทยแลนด์) จำกัด และ ระวิน มุคขจี ผู้อำนวยการฝ่ายการตลาด บริษัท ไทยสมุทรประกันชีวิต จำกัด (มหาชน) ร่วมด้วยศิลปินและเซเลบริตี้มาร่วมสร้างสีสันมากมาย อาทิ มาร์ค สรณ์ธรรศ  บอม นนทัช  ทีมนักแสดงจาก Love Sick The Series นำโดย โปรเกรส  ดีดี  แฟร์  กฤษฎิ์  เปา และภีม เป็นต้นสำหรับ ผลการแข่งขัน ประเภท 10 กิโลเมตร โอเวอร์ออลชาย ได้แก่ ธันวารัตน์ คำจริง ทำเวลาได้ 34 นาที  โอเวอร์ออลหญิง ได้แก่ แอช สิงห์สัจจเทศ ทำเวลาได้ 38.06 นาที และประเภท 6 กิโลเมตร นักวิ่งชาย ได้แก่ สุทัศน์ กัลยาณกิตติ ทำเวลาได้ 20.19 นาที  นักวิ่งหญิง ได้แก่ อาริสา วรพงศ์กิติพันธ์ ทำเวลาได้ 26 นาที ทั้งนี้นักวิ่งทุกคน ทุกระยะ เมื่อพิชิตเส้นต่างได้รับเหรียญเป็นที่ระลึกอีกด้วย กิจกรรมเซ็นทรัลกรุ๊ป มินิมาราธอน นับเป็นกิจกรรมที่เต็มไปด้วยความสุข สนุกสนาน และอิ่มเอมใจที่เหล่านักวิ่งต่างได้สุขภาพที่แข็งแรงพร้อมมีส่วนช่วยเหลือสังคมในคราวเดียวกัน",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/thaifootball/thaipremierleague/2814498"
  },
  {
    "data": "รถหรูเสียหลักพุ่งชนรั้วเหล็กกั้นถนน ช่วงโค้งทางลงด่วนรามอินทรา ล้อยางแตกพังยับ คนขับจอดรถทิ้งเผ่นหนี ตร.เร่งตามตัว วันที่ 15 ก.ย. 67 เวลา 03.00 น. มีรายงานว่า ร.ต.อ. คีรีเอก บุญมงคล รองสารวัตร (สอบสวน) สน. บางเขน รับแจ้งมีอุบัติเหตุรถยนต์เสียหลักพุ่งชนรั้วเหล็กกั้นขอบถนน บริเวณช่วงโค้งทางลงด่วนรามอินทรา มุ่งหน้ารามอินทรา ลงแล้วซ้ายไปวัชพล ตรงไปมีนบุรี แขวงท่าแร้ง เขตบางเขน กทม. รุดไปตรวจสอบพร้อมอาสาสมัครมูลนิธิป่อเต็กตึ๊ง ที่เกิดเหตุพบรถเก๋งเมอร์เซเดส-เบนซ์ รุ่น C-350 E สีบรอนซ์เทา สภาพพุ่งชนกับรั้วเหล็กกั้นถนน บริเวณหน้ารถฝั่งขวามีรอยเฉี่ยวชนอย่างรุนแรง ล้อหน้าขวา ล้อหลังขวายางแตก ข้างรถมีรอยครูดเป็นทางยาว กระจกบานหน้าฝั่งซ้ายมีรอยร้าว และกันชนหน้ารถหลุดเสียหาย ภายในรถถุงลมนิรภัยแตกทั้งหมด 8 ลูก รถเบนซ์ไม่สามารถขับขี่ต่อไปได้ ... จากการตรวจสอบที่เกิดเหตุไม่พบผู้ขับขี่ โดยจอดทิ้งรถเบนซ์คันดังกล่าวไว้ ทางเจ้าหน้าที่ตำรวจประสานรถยกมาเคลื่อนย้ายรถเบนซ์คันดังกล่าวออกพ้นทางถนน นำไปจอดไว้ที่ สน. บางเขน เพื่อรอเจ้าของรถเบนซ์มายืนยันตัวตนและสอบสวนหาสาเหตุ หากมีความคืบหน้าจะรายงานให้ทราบต่อไป.",
    "category": "local",
    "date": "15 ก.ย. 2567 11:21 น.",
    "publisher": "Thairath",
    "url": "https://www.thairath.co.th/news/local/bangkok/2814495"
  },
  {
    "data": "เลือกตั้งซ่อม สส.พิษณุโลก “ณฐชนน” ผู้สมัครพรรคประชาชน ถือฤกษ์ดี 08.09 น. เข้าคูหาลงคะแนน ด้าน “จเด็ศ” ผู้สมัครพรรคเพื่อไทย มาในเวลา 09.09 น. บอกวันนี้ตื่นมาสดชื่นดี ลุ้นผลไม่เป็นทางการค่ำนี้ ผู้สื่อข่าวรายงานว่า เมื่อเวลา 08.09 น. วันที่ 15 กันยายน 2567 ที่หน่วยเลือกตั้งที่ 77 อาคารพุทธรักษา โรงเรียนเทศบาล 2 (วัดคูหาสวรรค์) เขตเทศบาลนครพิษณุโลก อำเภอเมือง จังหวัดพิษณุโลก นายณฐชนน ชนะบูรณาศักดิ์ หรือ โฟล์ค ผู้สมัครสมาชิกผู้แทนราษฎร (สส.) พิษณุโลก เขตเลือกตั้งที่ 1 พรรคประชาชน หมายเลข 1 เดินทางมาพร้อมกับครอบครัวเพื่อมาลงคะแนนตั้งแต่เช้า สำหรับหน่วยนี้มีผู้ใช้สิทธิจำนวน 503 คน ซึ่งหลังจาก นายณฐชนน เข้าคูหาลงคะแนนเสร็จเรียบร้อย ก็ได้เดินขึ้นรถทันที ส่วนบรรยากาศเช้านี้ของหน่วยเลือกตั้งภายในโรงเรียนเทศบาล 2 (วัดคูหาสวรรค์) มีหน่วยเลือกตั้งทั้งสิ้น 4 หน่วย บรรยากาศประชาชนมารอลงคะแนนตั้งแต่เช้าอย่างคึกคัก ... ผู้สื่อข่าวรายงานเพิ่มเติมว่าเวลา 18.00 น. พรรคประชาชนจะเปิดให้สื่อมวลชนเข้าปักหลักรอรายงานผล ณ ห้องวอร์รูม ชั้น 1 โรงแรมหรรษนันท์ อำเภอเมือง จังหวัดพิษณุโลก และเวลา 20.00 น. นายศรายุทธิ์ ใจหลัก เลขาธิการพรรคประชาชน นายพริษฐ์ วัชรสินธุ สส.บัญชีรายชื่อ พรรคประชาชน และ นายณฐชนน  ผู้สมัคร สส.พิษณุโลก เขต 1 จะร่วมแถลงข่าวผลการเลือกตั้ง ทางด้านหน่วยเลือกตั้งหน่วยที่ 9 ศาลาการเปรียญวัดสุดสวาสดิ์ ตำบลบ้านคลอง อำเภอเมือง จังหวัดพิษณุโลก นายจเด็ศ จันทรา หรือ บู้ ผู้สมัครรับเลือกตั้ง สส.พิษณุโลก เขต 1 พรรคเพื่อไทย หมายเลข 2 เดินทางมาด้วยรถกระบะสีขาว เข้าหน่วยเลือกตั้งในเวลา 09.09 น. โดยมีการตรวจสอบรายชื่อผู้มีสิทธิเลือกตั้ง และหย่อนบัตรลงหีบในเวลา 09.14 น. หลังการใช้สิทธิ์  นายจเด็ศ เดินออกมากล่าวขอบคุณสื่อมวลชนในการติดตามทำข่าว พร้อมให้สัมภาษณ์สั้นๆ ว่าวันนี้ตื่นมาสดใส สดชื่น มาใช้สิทธิในฐานะประชาชน ก่อนจะเดินทางออกจากหน่วยเลือกตั้งไป อย่างไรก็ตาม ในเวลา 18.00 น. แกนนำพรรคเพื่อไทย และนายจเด็ศ จะติดตามผลการเลือกตั้ง ที่ร้านอาหารรับรอง Restaurant อำเภอเมือง ส่วนบรรยากาศหน่วยเลือกตั้งที่ 2  3  4  5 หมู่ที่ 2 ตำบลอรัญญิก อำเภอเมือง จังหวัดพิษณุโลก หน้าค่ายสมเด็จพระเอกาทศรถ ทหารจากกองบัญชาการช่วยรบที่ 3 และกองบิน 46 รวมทั้งประชาชนพากันมาใช้สิทธิเลือกตั้งซ่อม ส.ส. พิษณุโลก เขตเลือกตั้งที่ 1 กันอย่างคึกคักตั้งแต่เช้า ส่วนที่หน่วยเลือกตั้งที่ 12 และ 13 ตำบลบึงพระ ประชาชนซึ่งส่วนใหญ่เป็นเกษตรกรผู้ปลูกผัก ต่างก็ทยอยพากันมาใช้สิทธิเลือกตั้งซ่อมอย่างต่อเนื่องเช่นกัน นอกจากนี้ตามคูหาเลือกตั้งต่างๆ ในพื้นที่เขตเลือกตั้งที่ 1 ประชาชนก็พากันมาใช้สิทธิตั้งแต่เช้าเช่นเดียวกัน เนื่องจากสภาพอากาศท้องฟ้าเปิด และประชาชนส่วนใหญ่เกรงว่าช่วงบ่ายจะมีฝนตกอย่างหนักเช่นเมื่อคืนที่ผ่านมา สำหรับผลการนับคะแนนยังไม่เป็นทางการ จะนับที่หน่วยเลือกตั้งและนำผลคะแนนไปรวมกันที่อำเภอเมืองพิษณุโลก คาดว่าจะทราบผลภายใน 21.00 น. วันนี้",
    "category": "politic",
    "date": "15 ก.ย. 2567 11:18 น.",
    "publisher": "Thairath",
    "url": "https://www.thairath.co.th/news/politic/2814490"
  },
  {
    "data": "ทางการท้องถิ่นไนจีเรีย เปิดเผยว่า คาดว่ามีผู้เสียชีวิตอย่างน้อย 64 รายจากอุบัติเหตุทางเรือในแม่น้ำในรัฐซัมฟารา ทางตะวันตกเฉียงเหนือของไนจีเรีย เรือไม้ซึ่งบรรทุกเกษตรกร 70 คน เกิดอับปาง ขณะกำลังเดินทางข้ามแม่น้ำเพื่อไปยังพื้นที่เกษตรกรรมของพวกเขา ใกล้กับเมืองกุมมี เมื่อเช้าวันเสาร์ (14 ก.ย.) ตามเวลาท้องถิ่น ทางการท้องถิ่นได้ระดมกำลังชาวบ้านเพื่อช่วยเหลืออย่างรวดเร็ว และหลังจากผ่านไป 3 ชั่วโมง ก็สามารถช่วยผู้รอดชีวิต 6 คนขึ้นมาจากน้ำได้ ชาวบ้านที่เห็นเหตุการณ์ กล่าวว่า อุบัติเหตุเกิดขึ้นหลังจากเรือลำดังกล่าวที่บรรทุกผู้โดยสารเกินกำหนด ชนกับเรือเปล่าในแม่น้ำมาซายาร์ โดยกัปตันเรือเปล่ากำลังพยายามถ่ายโอนผู้โดยสารลงจากเรือที่บรรทุกเกินพิกัด แต่ทันใดนั้นเรือก็ชนกัน ทำให้เรือที่บรรทุกเกินพิกัดพลิกคว่ำจมลงในแม่น้ำ ยาน เทารี นายอามีนู นูฮู ฟาลาเล ผู้บริหารท้องถิ่นซึ่งเป็นผู้นำในการกู้ภัยกล่าวว่า นี่เป็นครั้งที่สองที่เกิดเหตุการณ์เช่นนี้ในเขตการปกครองส่วนท้องถิ่นกุมมี และ กล่าวเสริมว่า ทีมกู้ภัยกำลังเร่งค้นหาผู้รอดชีวิตเพิ่มเติมด้วยความหวังว่าจะพบผู้รอดชีวิตเพิ่มเติม ทั้งนี้ เกษตรกรราว 900 คนต้องข้ามแม่น้ำทุกวัน เพื่อไปยังพื้นที่เกษตรกรรมของตัวเอง แต่มีเรือให้ใช้เพียง 2 ลำเท่านั้น ทำให้เรือมักต้องบรรทุกผู้โดยสารมากเกินกำหนด สื่อท้องถิ่นรายงานว่า ว่าโศกนาฏกรรมดังกล่าวเป็นเหตุการณ์ที่สองที่เกิดขึ้นในพื้นที่ดังกล่าว โดยเมื่อ 5 ปีก่อน เรือที่บรรทุกผู้โดยสารล่มในแม่น้ำสายเดียวกัน แต่ไม่มีรายงานผู้บาดเจ็บหรือเสียชีวิต เจ้าหน้าที่ท้องถิ่นกล่าวว่า รัฐซัมฟาราซึ่งมักเผชิญกับกลุ่มอาชญากรที่ต้องการควบคุมทรัพยากรแร่ธาตุ ได้รับผลกระทบอย่างรุนแรงจากน้ำท่วมที่เกิดจากฝนตกหนัก เมื่อ 2 สัปดาห์ก่อน น้ำท่วมทำให้ประชาชนมากกว่า 10 000 คนต้องอพยพออกจากบ้านเรือน. ... ที่มาReuters อ่านข่าวเพิ่มเติมhttps://www.thairath.co.th/news/foreign",
    "category": "foreign",
    "date": "15 ก.ย. 2567 11:08 น.",
    "publisher": "Thairath",
    "url": "https://www.thairath.co.th/news/foreign/2814494"
  },
  {
    "data": "หลังจากที่อดีตนักร้องหนุ่มเม้าส์ ณัฐชา จันทพันธ์หรือเม้าส์ B.O.Yน้องชายพิธีกรอารมณ์ดี นิกกี้ ณฉัตร ควงแฟนสาวอย่างสปอย พิชญดา พันธุ์พิพัฒน์จดทะเบียนสมรสวันวาเลนไทน์ 14 ก.พ. 2567 และจัดพิธีวิวาห์หวานเมื่อ 9 มี.ค. 2567 ที่ผ่านมา ล่าสุดเม้าส์ ณัฐชาประกาศข่าวดีว่ากำลังจะมีทายาทคนแรกแล้วจ้า! หลังสปอย พิชญดาตั้งท้องลูกคนแรก โดยโพสต์คลิปตอนไปตรวจอัลตราซาวนด์ลูกคนแรก และเขียนข้อความบรรยายว่า “ได้ยินเสียงหัวใจหนูแล้ว  #icsi”  ... ส่องคอมเมนต์มีทั้งคนในวงการบันเทิงและแฟนๆ ต่างพร้อมใจแสดงความยินดีเป็นจำนวนมาก บันเทิงไทยรัฐออนไลน์ขอแสดงความยินดีด้วยนะคะ คลิกเพื่ออ่านข่าวบันเทิงเพิ่มเติม",
    "category": "entertain",
    "date": "15 ก.ย. 2567 11:07 น.",
    "publisher": "Thairath",
    "url": "https://www.thairath.co.th/entertain/celeb/2814489"
  },
  {
    "data": "แมตช์ที่ เชลซี บุกไปเอาชนะ บอร์นมัธ 1-0 เมื่อคืนที่ผ่านมา สร้างสถิติเป็นเกมที่มีนักเตะโดนใบเหลืองมากที่สุดตลอดกาลในประวัติศาสตร์ พรีเมียร์ลีก ที่ 14 ใบ วันที่ 15 กันยายน 2567 ในเกม พรีเมียร์ลีก อังกฤษ คู่สุดท้ายประจำคืนวันเสาร์ที่ เชลซี สามารถบุกไปเฉือนชนะ บอร์นมัธ ด้วยสกอร์ 1-0 แอนโธนี เทย์เลอร์ ผู้ตัดสินในเกมนี้ แจกใบเหลืองให้กับผู้เล่นไปถึง 14 ใบ ทำให้แมตช์นี้กลายเป็นแมตช์ที่มีผู้เล่นโดนใบเหลืองมากที่สุดตลอดกาลในประวัติศาสตร์ พรีเมียร์ลีก อังกฤษ ทำลายสถิติเดิมในแมตช์ที่ ทอตแนม ฮอตสเปอร์ เปิดบ้านชนะ เชฟฟิลด์ ยูไนเต็ด 2-1 เมื่อปีที่แล้ว ที่มีนักเตะโดนใบเหลืองไปทั้งหมด 13 ใบ ซึ่งอันที่จริง นอกเหนือจากบรรดาผู้เล่นในสนาม รวมทั้งตัวจริงและตัวสำรองแล้ว ทางด้านผู้จัดการทีมทั้งสองฝั่งอย่าง อันโดนี อีราโอลา และ เอ็นโซ มาเรสกา ต่างก็โดนใบเหลืองไปคนละใบเช่นกัน สิ่งที่ตลกร้ายก็คือนับตั้งแต่ พรีเมียร์ลีก ก่อตั้งขึ้นมาในปี 1992 เชลซี ครองสถิติเป็นสโมสรที่โดนใบเหลืองมากที่สุดที่ 1 998 ใบ รวมถึงในฤดูกาลที่แล้วที่โดนไปทั้งหมด 105 ใบ เช่นเดียวกับฤดูกาลนี้ที่ปัจจุบันก็ยังเป็นทีมที่โดนใบเหลืองมากที่สุดที่ 16 ใบ",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814487"
  },
  {
    "data": "รับศพ \"เอส มูลนิธิ ดิ อาร์ค\" อาสากู้ภัยช่วยหมาแมว เหตุน้ำท่วมเชียงราย หลังเสียชีวิตกะทันหัน ครอบครัวตั้งบำเพ็ญกุศล ณ วัดวังธาร อ.ดอยสะเก็ด จ.เชียงใหม่ วันที่ 15 กันยายน 2567 มีรายงานว่า จากกรณีโลกออนไลน์แสดงความเสียใจต่อการจากไปของคุณเอส จากมูลนิธิ ดิ อาร์ค กู้ภัยที่ได้เข้าร่วมภารกิจช่วยเหลือเหตุการณ์น้ำท่วม จ.เชียงราย ตามที่ได้รายงานไปแล้วนั้น ล่าสุด ที่โรงพยาบาลแม่สาย ทางมูลนิธิ ดิ อาร์ค ดอยสะเก็ด เชียงใหม่ เดินทางมารอรับศพ คุณเอส หรือ นายภรัญโรจน์ กิตติภัทร์ฐากรณ์ โดยมีคุณบัณฑิต เจ้าของมูลนิธิเสียใจร้องไห้อยู่เพราะตัวเองเป็นคนเปิดประตูเข้าไปแล้วก็เห็นว่าคุณเอสหมดสติอยู่บนเตียง จากการสอบถาม น้าต้อย หรือ นายดลชนก บุณโยทยาน รองประธานมูลนิธิวินวิน กล่าวว่า น้องเอสทำมูลนิธิ 14 ปี มาเริ่มภารกิจที่ อ.แม่สาย จ.เชียงราย ตั้งแต่พฤหัสบดีที่ 12 กันยายน 2567 และกำหนดวันนี้จะมูฟไปที่เชียงราย คือเมื่อวาน (14 กันยายน) จะมีคลิปที่ไปเก็บศพน้องหมาน้องแมว เอสก็เป็นคนไปขุดหลุมฝังสุนัขเอง ตอนนั้นก็ไม่ได้มีท่าทีเหนื่อยหรือว่าอะไร และกลับมาที่โรงแรมก็ทานอาหารกัน บอกว่าน่าจะเป็นกรดไหลย้อน ... พอเข้าไปในห้องพักสักพัก พี่บัณฑิต ประธานมูลนิธิก็เข้าไปเจอแล้วก็รีบทำซีพีอาร์เพราะว่ากู้ภัยอยู่ด้วยกันเยอะ แต่สุดท้ายไม่สามารถที่จะยื้อชีวิตได้ แพทย์ระบุว่าเสียชีวิต ตนก็อยากบอกชื่นชมเอสว่า เอสเป็นคนที่มองจุดเล็ก ๆ ว่าทุกคนเขาก็ให้ความสำคัญคุณค่ากระทั่งชีวิตสัตว์ที่เสียชีวิตก็ยังนำไปทำให้เหมาะสม ส่วนคุณแชมป์ น้องชาย กล่าวว่า พี่ชายเป็นคนรักหมารักแมวมาก เมื่อวานยังโทรคุยงาน พี่ชายบอกเลยว่าให้เตรียมคอกสัตว์เอาไว้ อาจจะต้องมีสุนัขไปประมาณ 20 พี่เอสเป็นคนที่ทุ่มเทกับการทำงาน ตนอยู่กับพี่มาไม่เคยได้กอดพี่เลย จนกระทั่งวินาทีสุดท้าย พี่ชายคิดว่าตัวเองไม่รัก แต่ตัวเองรักพี่ชายมาก ขอให้พี่ชายไปดี อยากจะบอกกับพี่ว่าผมรักพี่มาก ต่อมา มีรายงานว่า ได้เคลื่อนร่างของคุณเอสออกมาจากอาคารบ้านหลังสุดท้าย โรงพยาบาลแม่สาย โดยมีทางคุณบัณฑิต เจ้าของมูลนิธิ เรียกดวงวิญญาณคุณเอสกลับบ้าน ที่ อ.ดอยสะเก็ด จ.เชียงใหม่ ร้องไห้เสียใจเพราะว่าทำภารกิจในการช่วยเหลือมาด้วยกัน 14 ปี ไม่คิดเหมือนกันว่านี่คือภารกิจสุดท้ายของคุณเอสในการช่วยเหลือน้องหมาน้องแมวจนวาระสุดท้ายของชีวิต โดยจะนำศพไปตั้งบำเพ็ญกุศลที่วัดวังธาร อ.ดอยสะเก็ด จ.เชียงใหม่.",
    "category": "society",
    "date": "15 ก.ย. 2567 11:00 น.",
    "publisher": "Thairath",
    "url": "https://www.thairath.co.th/news/society/2814491"
  },
  {
    "data": "แฟนบอลบีจี ปทุม ยูไนเต็ด กระโดดลงมาในสนาม หลังไม่พอใจนักเตะ-สันติภาพ ช่วยเคลียร์ แต่ยังโดนแฟนบอลด่า วันที่ 15 กันยายน 2567 ความเคลื่อนไหวหลังเกม บีจี ปทุม ยูไนเต็ด เปิดบ้านทำได้เพียงแค่เสมอ หนองบัว พิชญ เอฟซี 1-1 เก็บเพิ่มเป็น 10 คะแนนจาก 6 นัด อยู่ที่ 4 ชั่วคราว อย่างไรก็ตามด้วยความคาดหวังที่อยากเห็นทีมทำผลงานได้ดีกว่านี้ แฟนบอลบีจี ปทุม ยูไนเต็ด ฝั่งอัฒจันทร์โซน S ได้กระโดดลงมาในสนามช่วงหลังเกมขณะที่แฟนบอลกำลังเดินมาขอบคุณนักเตะ และในกลุ่มดังกล่าวมีคนตะโกนใส่ทรโข่งไปว่า \"พวกคุณเต็มที่แล้วหรือยัง\" ก่อนที่เจ้าหน้าที่จะแยกตัวแฟนบอลดังกล่าวออกไป อย่างไรก็ตามช่วงที่นักเตะเดินมาขอบคุณแฟนๆ ฝั่งอัฒจันทร์โซน W และกำลังจะเดินเข้าอุโมงค์เพื่อออกจากสนาม มีแฟนบอลรายหนึ่งได้ตะโกนด่านักเตะ ซึ่ง สันติภาพ จันทร์หง่อม ก็พยายามจะมาช่วยเคลียร์แต่ดูเหมือนจะไม่เป็นผลสำเร็จ",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/thaifootball/thaipremierleague/2814481"
  },
  {
    "data": "นครพนม เร่งอพยพร้านค้า แหล่งท่องเที่ยวชั้นใต้ดินลานพญานาค องค์พญาศรีสัตตนาคราช หนีน้ำโขงสูงสุดรอบปี จ่อล้นตลิ่ง แต่ยังไม่กระทบท่วมเมือง เฝ้าระวังฝนตกหนัก หวั่นมวลน้ำไม่สามารถระบายลงน้ำโขงได้ ส่วนใหญ่กระทบพื้นที่ติดลำน้ำสาขา ท่วมนาข้าวแล้ว กว่า 70 000 ไร่ วันที่ 15 กันยายน 2567 ผู้สื่อข่าวรายงานว่า ที่ จ.นครพนม ระดับน้ำโขงยังเพิ่มขึ้นต่อเนื่อง แต่ยังไม่เอ่อล้นเข้าท่วมตัวเมืองในเขตเทศบาลเมืองนครพนม รวมถึงพื้นที่ชายแดนติดน้ำโขง 4 อำเภอ ได้แก่ อ.บ้านแพง อ.ท่าอุเทน อ.เมืองนครพนม และ อ.ธาตุพนม ถึงแม้ระดับน้ำใกล้จุดล้นตลิ่ง แต่ยังรับน้ำได้อีกจำนวนมาก ไม่ต่ำกว่า 4-5 เมตร เนื่องจากมีเขื่อนป้องกันตลิ่งสูง ล่าสุดน้ำโขงอยู่ที่ระดับประมาณ 11.50 เมตร ห่างจากจุดวิกฤติประมาณ 50 เซนติเมตร คือที่ 12 เมตร ถือเป็นจุดเตือนภัยที่ต้องเฝ้าระวัง แต่มีพื้นที่ลุ่มต่ำติดแม่น้ำโขงเริ่มได้รับผลกระทบเอ่อท่วมพื้นที่การเกษตรนาข้าว ยังไม่ส่งผลกระทบต่อชุมชน ย่านเศรษฐกิจสำคัญ ทั้งนี้ ทางจังหวัดนครพนมยังเตรียมพร้อมประสานทุกหน่วยงานที่เกี่ยวข้อง เตรียมพร้อมเฝ้าระวัง เตือนประชาชนจัดเก็บสิ่งของขึ้นที่สูง ในพื้นที่เสี่ยงอำเภอชายแดนติดน้ำโขง รวมถึงพื้นที่ติดลำน้ำสาขา โดยผลกระทบที่น่าห่วงคือ หากมีฝนตกหนักต่อเนื่อง จะต้องมีการวางแผนระบายน้ำลงสู่น้ำโขง เนื่องจากจะมีมวลน้ำไหลระบายลงน้ำโขงช้า ทำให้เอ่อท่วมชุมชน ย่านเศรษฐกิจ และวางแผนป้องกันไม่ให้น้ำโขงไหลย้อนเข้าชุมชน ในจุดระบายน้ำต้องปิดกั้นทุกจุด ... สำหรับพื้นที่ได้รับผลกระทบหนักของ จ.นครพนม จะเป็นพื้นที่การเกษตรนาข้าวที่อยู่ติดกับลำน้ำสาขาสายหลัก มีลำน้ำอูน ลำน้ำสงคราม เนื่องจากเป็นจุดรวมน้ำอูนไหลมาบรรจบลำน้ำสงคราม ก่อนไหลระบายลงสู่น้ำโขงที่ อ.ท่าอุเทน แต่ระดับน้ำโขงสูง จึงไม่สามารถไหลระบายลงน้ำโขงได้ จนมีปริมาณเกินความจุเอ่อล้นพื้นที่การเกษตร ในพื้นที่ 4 อำเภอ ได้แก่ อ.ศรีสงคราม อ.นาทม อ.ท่าอุเทน และ อ.นาหว้า รวมเป็นพื้นที่ได้รับผลกระทบกว่า 70 000 ไร่ หนักสุดพื้นที่ลุ่มน้ำอูน ลุ่มน้ำสงคราม อ.ศรีสงคราม กระทบกว่า 45 000 ไร่ โดยหน่วยงานที่เกี่ยวข้องอยู่ระหว่างสำรวจให้การช่วยเหลือชดเชยเยียวยา.",
    "category": "local",
    "date": "15 ก.ย. 2567 10:40 น.",
    "publisher": "Thairath",
    "url": "https://www.thairath.co.th/news/local/northeast/2814488"
  },
  {
    "data": "สื่อรัฐบาลเมียนมา เปิดเผยว่ายอดผู้เสียชีวิตจากไต้ฝุ่นยางิพุ่งสูงขึ้นเป็น 74 ราย หนึ่งวันหลังจากที่รัฐบาลทหารได้ร้องขอความช่วยเหลือจากต่างประเทศ หนังสือพิมพ์โกลบัล นิว ไลท์ ออฟ เมียนมา ระบุว่า อุทกภัยส่งผลให้มีผู้เสียชีวิต 74 ราย และสูญหาย 89 ราย ณ เย็นวันศุกร์ (13 ก.ย.) ขณะที่ตัวเลขอย่างเป็นทางการ ระบุว่า อุทกภัยและดินถล่มคร่าชีวิตผู้คนไปเกือบ 350 รายในเมียนมา เวียดนาม ลาว และไทย จากอิทธิพลของไต้ฝุ่นยางิ ซึ่งพัดถล่มภูมิภาคนี้เมื่อสุดสัปดาห์ที่ผ่านมา ขณะนี้ ปฏิบัติการค้นหาและกู้ภัยยังคงดำเนินต่อไป โดยระบุว่าอุทกภัยได้ทำลายบ้านเรือนไปกว่า 65 000 หลัง และเขื่อน 5 แห่ง ส่งผลเมียนมาที่เผชิญกับการสู้รบมาตั้งแต่การรัฐประหารของกองทัพในปี 2564 ต้องประสบกับความทุกข์ยากมากขึ้น ก่อนหน้านี้ รัฐบาลระบุว่า มีผู้เสียชีวิต 33 ศพ และมีผู้พลัดถิ่นมากกว่า 235 000 คน พื้นที่เกษตรกรรมจำนวนมากถูกน้ำท่วมในพื้นที่ภาคกลาง รวมถึงบริเวณรอบกรุงเนปิดอว์ ซึ่งตั้งอยู่บนพื้นที่ราบต่ำ นอกจากนั้น ยังมีรายงานว่าเกิดดินถล่มในเขตพื้นที่ภูเขา แต่ถนนและสะพานได้รับความเสียหาย และสายโทรศัพท์และอินเทอร์เน็ตขัดข้อง ทำให้การรวบรวมข้อมูลทำได้ยาก สื่อของรัฐรายงานว่า แม่น้ำสะโตงและพะโค ซึ่งไหลผ่านภาคกลางและภาคใต้ของเมียนมา ยังคงอยู่เหนือระดับอันตรายในวันนี้ (15 ก.ย.) แม้ว่าคาดว่าระดับน้ำจะลดลงในอีกไม่กี่วันข้างหน้า ขณะที่ทางการเมียนมาได้เปิดค่ายบรรเทาทุกข์ 82 แห่งเพื่อรองรับผู้พลัดถิ่น น้ำท่วมทำให้ชาวเมียนมาเผชิญความยากลำบากมากขึ้น หลังจากประชาชนมากกว่า 2.7 ล้านคนต้องพลัดถิ่นฐานเนื่องจากความขัดแย้งพล.อ.อาวุโสมิน อ่อง หล่าย ผู้นำรัฐบาลทหารเมียนมากล่าวเมื่อวันศุกร์ว่า เจ้าหน้าที่ของรัฐบาลต้องการติดต่อกับนานาชาติ เรื่องรับความช่วยเหลือด้านการกู้ภัยและบรรเทาทุกข์ เพื่อนำไปแจกจ่ายให้แก่ผู้ประสบภัย ขณะนี้จำเป็นต้องดำเนินมาตรการกู้ภัย บรรเทาทุกข์ และฟื้นฟูโดยเร็วที่สุดก่อนหน้านี้ กองทัพได้ขัดขวางหรือขัดขวางความช่วยเหลือด้านมนุษยธรรมจากต่างประเทศ ... โดยเมื่อปีที่แล้วได้ระงับการอนุญาตเดินทางของกลุ่มบรรเทาทุกข์ที่พยายามเข้าถึงผู้ประสบภัยร่วมล้านคน จากไซโคลนโมคา ที่พัดถล่มภาคตะวันตกของประเทศ เมื่อวันเสาร์ สำนักงานประสานงานกิจการมนุษยธรรมแห่งสหประชาชาติ (UNOCHA) ในเมียนมา และคณะกรรมการกาชาดระหว่างประเทศ (ICRC) แจ้งต่อสำนักข่าวเอเอฟพีว่า ขณะนี้ยังไม่สามารถแสดงความคิดเห็นเกี่ยวกับคำร้องขอของรัฐบาลทหารได้ ฝนฤดูมรสุมถล่มเอเชียตะวันออกเฉียงใต้ทุกปี แต่การเปลี่ยนแปลงสภาพอากาศที่เกิดจากฝีมือมนุษย์ทำให้เกิดรูปแบบสภาพอากาศที่รุนแรงยิ่งขึ้น ซึ่งอาจทำให้เกิดน้ำท่วมที่สร้างความเสียหายได้มากขึ้น ตามผลการศึกษาที่ตีพิมพ์ในเดือนกรกฎาคม ระบุว่า การเปลี่ยนแปลงสภาพอากาศทำให้ไต้ฝุ่นก่อตัวใกล้ชายฝั่งมากขึ้น รุนแรงขึ้นเร็วขึ้น และคงอยู่เหนือพื้นดินนานขึ้น. ที่มาAFP อ่านข่าวเพิ่มเติมhttps://www.thairath.co.th/news/foreign",
    "category": "foreign",
    "date": "15 ก.ย. 2567 10:32 น.",
    "publisher": "Thairath",
    "url": "https://www.thairath.co.th/news/foreign/2814486"
  },
  {
    "data": "“อิทธิพร” ประธาน กกต. สังเกตการณ์เลือกตั้งซ่อม สส.พิษณุโลก เขต 1 คาดรู้ผลอย่างไม่เป็นทางการไม่เกิน 3 ทุ่ม ยัน ยังไม่พบเรื่องร้องเรียน เมื่อเวลา 07.45 น. วันที่ 15 กันยายน 2567 นายอิทธิพร บุญประคอง ประธานกรรมการการเลือกตั้ง (กกต.) เดินทางมาสังเกตการณ์การเลือกตั้งซ่อม สส.พิษณุโลก เขตเลือกตั้งที่ 1 แทนตำแหน่งที่ว่าง ที่เทศบาลเมืองอรัญญิก หน่วยการเลือกตั้งที่ 8-11 พร้อมพูดคุยให้กำลังใจกับเจ้าหน้าที่ก่อนนำเคารพธงชาติและเปิดคูหาในเวลา 08.00 น. นายอิทธิพร ให้สัมภาษณ์ว่า ยังไม่พบเรื่องร้องเรียนในประเด็นใดทั้งสิ้น ถือเป็นปรากฏการณ์ที่ดี ซึ่งเมื่อครั้งการเลือกตั้งทั่วไปเมื่อปี 2566 ก็ไม่พบเรื่องร้องเรียนเช่นกัน ส่วนเรื่องฝนที่ตกหนักในพื้นที่เมื่อค่ำคืนที่ผ่านมา จากการสำรวจเบื้องต้นยังไม่พบว่าส่งผลกระทบกับหน่วยเลือกตั้ง เนื่องจากจัดหน่วยเสร็จสิ้นก่อน และเตรียมการรับมือไว้แล้ว ... สำหรับผลการลงคะแนนอย่างไม่เป็นทางการ นายอิทธิพร คาดว่าจะทราบก่อน 21.00 น. เนื่องจากแต่ละหน่วยมีผู้มีสิทธิ์ 600-800 คน การนับคะแนนหน้าหน่วยคาดใช้เวลาไม่เกิน 1.30 ชั่วโมง และหน่วยเลือกตั้งทั้ง 208 หน่วย จะต้องส่งผลไปรวมที่ศูนย์อำนวยการและประสานงานการเลือกตั้ง ถึงจะทราบความถูกต้องของผลคะแนนจากทุกหน่วย และสามารถประกาศผลอย่างเป็นทางการได้ ขณะเดียวกัน นายอิทธิพร มองว่าจำนวนผู้ใช้สิทธิครั้งก่อน 75.18% ถือว่าสูงมาก แม้ว่าครั้งนี้จะไม่มีการเลือกตั้งล่วงหน้า แต่ขอเชิญชวนประชาชนออกมาใช้สิทธิเลือกตั้งให้ได้มากที่สุด พร้อมย้ำว่า หากวันนี้ต้องทำงานแต่สามารถขอนายจ้างมาใช้สิทธิเลือกตั้งได้ และขอให้มาช่วยกันสังเกตการณ์การเลือกตั้งด้วย อีกทั้ง เน้นย้ำกรรมการประจำหน่วยเลือกตั้ง (กปน.) ให้นับช้าๆ ชัดๆ เปิดโอกาสให้ทักท้วงในระหว่างการนับได้ เคลื่อนกระดานมาใกล้กับผู้สังเกตการณ์ และไฟส่องสว่างมีเพียงพอ เพื่อให้มีความโปร่งใสมากที่สุด ในประเด็นที่มีการกล่าวหากันเรื่องซื้อเสียง นายอิทธิพร แจงว่า หากเป็นเพียงการคาดคะเนก็ไม่มีความผิด แต่ขอให้หลีกเลี่ยงการสร้างข่าวทำให้ประชาชนสับสน เพราะมองไม่เป็นประโยชน์ต่อการเมืองไทย และเข้าข่ายผิดกฎหมาย มาตรา 73 (5) ผู้ใดกระทำการใส่ร้าย แต่ต้องมีผู้ร้องเรียน หรือปรากฏพยานหลักฐานอย่างชัดเจน กกต. จึงจะสามารถดำเนินการได้ อย่างไรก็ตาม นายอิทธิพร ยังได้กล่าวขอบคุณผู้ว่าราชการจังหวัด ในการดำเนินการและกำชับเจ้าหน้าที่ให้วางตัวเป็นกลาง และความร่วมมือจากตำรวจภูธรจังหวัดพิษณุโลก ที่ช่วยป้องปรามโอกาสในการกระทำความผิด ผู้สื่อข่าวรายงานเพิ่มเติมว่า หลังเปิดหีบในเวลา 08.00 น. พบว่ามีชาวพิษณุโลก เดินทางมาทยอยใช้สิทธิเลือกตั้งซ่อม สส.พิษณุโลก เขต 1 อย่างต่อเนื่อง. (ภาพ : วัชรชัย คล้ายพงษ์)",
    "category": "politic",
    "date": "15 ก.ย. 2567 10:32 น.",
    "publisher": "Thairath",
    "url": "https://www.thairath.co.th/news/politic/2814484"
  },
  {
    "data": "รองผู้ว่าราชการจังหวัดอุบลราชธานี ร่อนหนังสือด่วนที่สุด ถึงนายอำเภอริมน้ำเตรียมความพร้อมรับมือ น้ำท่วมฉับพลัน น้ำป่าไหลหลาก เฝ้าระวังน้ำโขงเพิ่มขึ้นอย่างรวดเร็ว ด้าน \"หลวงตาสิ้นคิด\" พร้อมลูกศิษย์เงินสด 6 แสน 6 องค์กรเพื่อช่วยน้ำท่วม รวมก่อนหน้ากว่า 3.6 ล้านบาท วันที่ 15 กันยายน 2567 ผู้สื่อข่าวรายงานว่าหลังจากที่ สำนักงานทรัพยากรน้ำแห่งชาติ (สนทช.) ได้มีการออกมาเตือนให้เฝ้าระวังระดับน้ำโขงที่เพิ่มขึ้นในช่วงวันที่ 14-16 กันยายน ล่าสุดระดับน้ำโขง 07.00 น. ที่อำเภอโขงเจียมอยู่ที่ 11.85 เมตร เพิ่มขึ้นจากเมื่อวาน 90 เซนติเมตร ต่ำกว่าตลิ่ง 2.65 เมตร ล่าสุด นายชัชวาลย์ เบญจสิริวงศ์ รองผู้ว่าราชการจังหวัดอุบลราชธานี ได้มีการส่งหนังสือด่วนที่สุดไปยัง นายอำเภอเมืองอุบลราชธานี วารินชำราบ ตาลสุม พิบูลมังสาหาร น้ำยืน น้ำขุ่น เขมราฐ นาตาล โพธิ์ไทร ศรีเมืองใหม่ โขงเจียม นายกเทศมนตรีนครอุบลราชธานี นายกเทศมนตรีเมืองวารินชำราบ นายกเทศมนตรีเมืองพิบูลมังสาหาร และนายกเทศมนตรีเมืองแจระแม ซึ่งมีพื้นที่ติดริมแม่น้ำชี มูล และแม่น้ำโขง ให้เตรียมความพร้อมเฝ้าระวังและติดตามสถานการณ์น้ำท่วมขังฉับพลัน และน้ำป่าไหลหลาก ระหว่างวันที่ 14-18 กันยายนนี้ ... พร้อมทั้งประสานองค์กรปกครองส่วนท้องถิ่นในพื้นที่ที่มีหมู่บ้านที่อยู่ติดแม่น้ำโขง จัดเตรียมศูนย์พักพิงชั่วคราวเพื่อรองรับผู้ประสบภัย หากเห็นว่ามีแนวโน้มที่ระดับน้ำเพิ่มสูงขึ้นให้เร่งดำเนินการอพยพประชาชนไปยังศูนย์พักพิงชั่วคราวที่เตรียมไว้โดยเร่งด่วน สำหรับสถานการณ์ในพื้นที่จังหวัดอุบลราชธานี เช้าวันนี้มีฝนตกตลอดทั้งคืนในบางพื้นที่ทำให้มีถนนบางสายมีน้ำรอระบาย ขณะที่ช่วงบ่ายวันนี้หลวงตาสินทรัพย์หรือพระสิ้นคิดพร้อมคณะศิษย์จะมอบเงินสด 6 แสนบาท ให้กับกองกัปปิยภัณฑ์ เจ้าประคุณสมเด็จมหาธีราจารย์ / มูลนิธิราษฎร์ประชานุเคราะห์ในพระบรมราชูปถัมภ์ / สภากาชาดไทย / มูลนิธิอาสาเพื่อนพึ่ง (ภา) ยามยาก สภากาชาดไทย / ผู้ประสบภัยน้ำท่วม สปป.ลาว / ที่ว่าการอำเภอสิรินธร หน่วยงานละ 1 แสนบาท เรือท้องแบนพร้อมเครื่องยนต์ และน้ำมันอีก 2 ลำ รวมก่อนหน้าที่ช่วยภาคเหนือเป็น 3.6 ล้านบาท ด้านการกู้ภัย เจ้าหน้าที่กู้ภัยจากจีตัมเกาะ และมูลนิธิสว่างบูชาธรรม ซึ่งเป็นเจ้าหน้าที่ที่มีความเชี่ยวชาญในการปฏิบัติการทางน้ำจากเหตุอุทกภัยกว่า 50 นาย แบ่งกำลังออกเป็น 3 ชุด ชุดที่ 1 สนับสนุนการช่วยเหลือที่จังหวัดเชียงรายตั้งแต่สัปดาห์ที่แล้วกำลังถอนตัวมุ่งหน้าจังหวัดหนองคาย ชุดที่ 2 สนับสนุนช่วยเหลือสถานการณ์น้ำโขงล้นตลิ่งที่จังหวัดหนองคาย ชุดที่ 3 ยังคงเฝ้าระวังในพื้นที่จังหวัดอุบลราชธานี. (ติดตาม ข่าวทั่วไทย ได้ทั้งหมดที่นี่)",
    "category": "local",
    "date": "15 ก.ย. 2567 10:17 น.",
    "publisher": "Thairath",
    "url": "https://www.thairath.co.th/news/local/2814483"
  },
  {
    "data": "สรุปตารางคะคะแนน พรีเมียร์ลีก อังกฤษ ล่าสุด หลังจบแมตช์เมื่อคืนวันเสาร์ที่ 14 ก.ย. 67 ปรากฏว่า “เรือใบสีฟ้า” แมนเชสเตอร์ ซิตี้ ที่เปิดบ้านเอาชนะ เบรนท์ฟอร์ด ไป 2-1 เก็บเพิ่มเป็น 12 คะแนน นำเป็นจ่าฝูง ตามมาด้วยอันดับ 2 ลิเวอร์พูล ที่พลาดท่าแพ้ นอตติงแฮม ฟอเรสต์ คาบ้าน ไป 0-1 มี 9 คะแนน เท่าเดิม ตามหลังเรือใบสีฟ้า 3 คะแนน ขณะที่ แมนเชสเตอร์ ยูไนเต็ด ที่บุกไปถล่ม เซาแธมป์ตัน 3-0 มีเพิ่มเป็น 6 คะแนน อยู่อันดับ 10 ของตาราง และ เชลซี ที่บุกไปชนะ บอร์นมัธ 1-0 เก็บเพิ่มเป็น 7 คะแนน ขึ้นมาอยู่อันดับ 7 ของตาราง ปิดท้ายที่โซนหนีตาย อันดับ 18 วูล์ฟแฮมป์ตัน มี 1 แต้ม  อันดับ 19 เซาแธมป์ตัน และอันดับ 20 เอฟเวอร์ตัน แพ้ 4 นัดรวดทั้งคู่ มี 0 คะแนน",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814480"
  },
  {
    "data": "\"ปิศาจแดงดำ\" เอซี มิลาน โชว์ฟอร์มร้อนแรง เปิดบ้านถล่ม เวเนเซีย เก็บ 3 คะแนนสำคัญ ในศึกกัลโช่ เซเรีย อา อิตาลี การแข่งขันฟุตบอล กัลโช่ เซเรีย อา อิตาลี ฤดูกาล 2024-25 เมื่อคืนวันเสาร์ที่ 14 ก.ย. 67 คู่ที่น่าสนใจ “ปิศาจแดงดำ” เอซี มิลาน เปิดสนามซาน ซิโร รับการมาเยือนของ เวเนเซีย ผลปรากฏว่า เอซี มิลาน เอาชนะ เวเนเซีย ไปอย่างขาดลอย 4-0 ได้ประตูจาก เตโอ เอร์นานเดซ นาทีที่ 2  ยุสซุฟ โฟฟานา นาทีที่ 16  คริสเตียน พูลิซิช นาทีที่ 25 (จุดโทษ) และ แทมมี อับราฮัม นาทีที่ 29 (จุดโทษ) ทั้งนี้ จากชัยชนะดังกล่าวทำให้ เอซี มิลาน เก็บเพิ่มเป็น 5 คะแนน จาก 4 นัด ขึ้นมาอยู่อันดับ 8 ของตาราง ในศึกกัลโช่ เซเรีย อา อิตาลี",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/seriea/2814477"
  },
  {
    "data": "\"ราชันชุดขาว\" เรอัล มาดริด บุกมาเอาชนะ เรอัล โซเซียดัด ไล่จี้จ่าฝูง บาร์เซโลนา เหลือแต้มเดียว ในศึกลาลีกา สเปน การแข่งขันฟุตบอล ลา ลีกา สเปน ฤดูกาล 2024-25 เมื่อคืนวันเสาร์ที่ 14 ก.ย. 67 คู่ที่น่าสนใจ เรอัล โซเซียดัด เปิดสนามเรอาเล อารีนา รับการมาเยือนของ “ราชันชุดขาว” เรอัล มาดริด ผลปรากฏว่า เรอัล มาดริด บุกมาชนะ เรอัล โซเซียดัด ไป 2-0 ได้ประตูจากการยิงจุดโทษของ วินิซิอุส จูเนียร์ และ คีเลียน เอ็มบัปเป นาทีที่ 58 และ 75 ตามลำดับ ทั้งนี้ จากชัยชนะดังกล่าวทำให้ เรอัล มาดริด เก็บเพิ่มเป็น 11 คะแนน จาก 5 นัด อยู่อันดับ 2 ของตาราง ไล่จี้จ่าฝูง บาร์เซโลนา เหลือ 1 แต้ม แต่แข่งมากกว่า 1 นัด",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/laliga/2814478"
  },
  {
    "data": "อาลัย \"เอส จากมูลนิธิ ดิ อาร์ค\" กู้ภัยเข้าช่วยน้ำท่วม จ.เชียงราย เสียชีวิตกะทันหัน โลกออนไลน์ร่วมคอมเมนต์แสดงความเสียใจต่อการจากไป วันที่ 15 กันยายน 2567 มีรายงานว่า โลกออนไลน์ได้แสดงความเสียใจต่อการจากไปของ คุณเอส จากมูลนิธิ ดิ อาร์ค กู้ภัยที่ได้เข้าร่วมภารกิจช่วยเหลือเหตุการณ์น้ำท่วม จ.เชียงราย โดยผู้ใช้เฟซบุ๊กDolchanok Punyodyanaได้โพสต์ข้อความเล่าว่า \"หลังเสร็จภารกิจเรากลับเข้าโรงแรมนั่งทานข้าวกัน มันเป็นอาหารที่อร่อย เอสทานเยอะมาก เอสบ่นว่าตัวเองน่าจะกรดไหลย้อน ขอตัวกลับห้องก่อน เราก็นั่งคุยกับลุงดิ๊บต่ออีกสัก 1 ชม. ก็แยกย้ายกันกลับห้อง ไม่นานลุงดิ๊บโทรมาว่าพี่ต้อย เอสไม่หายใจ เรากับน้องอีกคนวิ่งไปอย่างเร็ว ไปถึงพบเอสตัวเริ่มซีดหยุดหายใจ เราก็ทำ CPR น้องอีกคนวิ่งไปตามกู้ภัยเพราะในรีสอร์ทมีแต่กู้ภัยพัก มีน้อง ๆ นับ 10 คนมาช่วยกันเอารถกู้ชีพพาไปส่ง รพ.แม่สาย แต่ด้วยเวลาที่หยุดหายใจนานเกินไป เอสได้จากพวกเราไปอย่างสงบ ใครรู้จักลุงดิ๊บ  เอส จากมูลนิธิ ดิ อาร์ค ร่วมกันไว้อาลัยให้เพื่อนเราด้วยกัน\" อย่างไรก็ตาม เจ้าของโพสต์ได้ระบุอีกว่า ภารกิจสุดท้ายของเอส คือนำร่างพิตบูลฝังให้เขา แต่เร็วเกินไปกับเหตุการณ์ครั้งนี้  ... ข้อมูลจาก เฟซบุ๊ก Dolchanok Punyodyana",
    "category": "society",
    "date": "15 ก.ย. 2567 09:43 น.",
    "publisher": "Thairath",
    "url": "https://www.thairath.co.th/news/society/2814482"
  },
  {
    "data": "ดูดวงรายสัปดาห์ ตามวันเกิด 16-22 กันยายน 2567หมอมีน อรรถพลลุ้นรวยตามวันเกิด การเงิน การงาน  ความรัก วิธีการเสิรมดวงและเลขเด็ด ความรัก : ความเป็นตัวเองของคุณในบางเรื่องสำหรับโสด การเจอใครสักคนจะทำให้เขาหลุดจากชีวิตคุณไป ผ่อนปรนตัวเองสบายๆเสียบ้างก็ดี คนอกหักช้ำรักมานาน เกณฑ์การพบคนใหม่ใกล้เข้ามาถึง การงาน : คุณจะถูกโฟกัสกับเรื่องที่ไม่น่าควรสนใจ กระทำได้เพียงยอมรับและก้มหน้าทำงานต่อไป หากคุณเองอยู่ในระดับพนักงานทั่วไป เจ้าของกิจการที่ต้องพึ่งพาลูกน้อง จะขาดคนมีฝีมือไป การเงิน : ควรหยุดพักกับเรื่องการใช้จ่ายในสิ่งที่ยังไม่ถึงเวลา คุณจำเป็นต้องนำเงินส่วนหนึ่งมาใช้กับสิ่งที่จำเป็นกว่า รายรับของคนที่มีรายได้ประจำอยู่แล้ว มีโอกาสได้เงินพิเศษมาจากความเสน่ห์หา การเสริมดวง : ตั้งตัวการ์ตูนไว้โต๊ะทำงาน เสริมดวงการลดความตึงเครียดไม่ว่าเจอปัญหาใดๆ เลขเด็ด : 06 11 20 25 26 38 54 60 69 79 ความรัก : ควรอยู่ในพื้นฐานความเป็นจริงกับเรื่องความรักถ้าคุณเป็นคนเพ้อฝันคิดบวกมากเกินไป การคิดลบไว้บ้างก็จะไม่ทำให้คุณเจ็บตัวเมื่อมีเรื่องไม่ถูกใจ การงาน : การนำเสนองานใดก็ตามจะได้รับความเห็นชอบจากเจ้านายและได้ดำเนินงานต่อ สำหรับใครที่คิดว่าตัวเองประสบความสำเร็จในหน้าที่การงาน อย่าชะล่าใจไปเพราะตัวเลือกกำลังเข้ามาเปรียบเทียบ การเงิน : การลงทุนไม่ว่าจะทำอะไรก็ตาม ควรอยู่ในบรรทัดฐานเผื่อค่าใช้จ่ายเอาไว้ก่อน อย่าลงทุนให้มากเกินตัว จะทำให้หมดเงินไปไม่น้อยเลยโดยใช่เหตุและจะมานั่งเสียดายภายหลัง ... การเสริมดวง : เปลี่ยนน้ำพระที่บ้านทุกวัน เสริมการเริ่มต้นอะไรใหม่ๆจะดีอยู่เสมอ เลขเด็ด : 02 04 11 34 49 55 67 89 94 98 ความรัก : ปัญหาเรื่องคนรักกับคุณ จะมาจาการสื่อสารที่ไม่ลงตัว ช่วงนี้คุยเจรจาอะไรกับคนรักควรใจเย็นเสียหน่อย ด้านคนโสดจะมีคนแนะนำให้รู้จักกับคนที่เรียกว่าดีแต่ยังไม่ใช่สำหรับคุณ การงาน : แบ่งเวลาการงานกับครอบครัวให้ดีเสียหน่อย เพราะพวกเขาคิดว่าคุณเหนื่อยเกินไปและควรพักเสียบ้าง การเริ่มงานกับใครสักคนที่มีวัยวุฒิสูงกว่า คุณจะได้รับความเอ็นดูและความรู้เพิ่มอีกมากมาย การเงิน : ด้วยการใช้เงินของคุณ คนอื่นจะมองว่าคุณเป็นคนที่มีอยู่แล้ว การถูกขอหยิบยืมเงินไม่ใช่เรื่องแปลกที่จะทำให้คนรอบข้างเอ่ยปากกับคุณในช่วงนี้ การเสริมดวง : เคสโทรศัพท์เลือกใช้โทนสีอ่อน เสริมให้ชีวิตพบแต่เรื่องทำให้สดชื่นหัวใจ เลขเด็ด : 15 18 34 40 55 58 62 69 77 80 ความรัก : เริ่มคบหากับใครสักคน การแสดงว่าเขามีตัวตนจะทำให้คุณทั้งสองมีแต่ความสุขใจเกิดขึ้น กรณีของใครที่เป็นมือที่สามทั้งที่ตั้งใจหรือไม่ก็ตาม ปัญหาจะเริ่มตามมา การงาน : ควรห่วงเรื่องสุขภาพตัวเองเป็นหลักสำหรับคนทำงานและไม่คิดถึงตัวเอง คนทำงานนอกเวลาแม้วันนี้จะไม่ได้รับคำชมแต่เบื้องบนก็ยังเห็นความตั้งใจของคุณ ไม่ต้องห่วง การเงิน : การผิดนัดชำระหนี้สินหากจำเป็นต้องเกิดกับคุณ การเจรจาจะช่วยให้คุณผ่านพ้นไปได้ การถูกฉ้อโกงจะเกิดจากการทำงานหรือน้อยหน่อยก็ได้ล่าช้า การเสริมดวง :ใส่บาตรด้วยขนมปัง เสริมการรองรับเรื่องร้ายๆที่จะเกิดกับคุณ เลขเด็ด : 20 24 41 44 65 70 81 83 88 90 ความรัก : มีแต่เรื่องสุขใจเกิดขึ้นระหว่างคุณกับคนรักและคนรอบตัว มีแต่คนยินดีกับความรักที่เป็นไม่ว่าจะคบหามานานหรือไม่ก็ตามแต่ ใครที่ยังฝังใจกับรักเก่าเลิกรากันไป จะมีคนใหม่เข้ามาทำให้ใจฟู การงาน : ด้วยความรับผิดชอบในหน้าที่การงานของคุณ จะมีแต่คนยอมรับในความสามารถที่คุณเองก็คิดว่าเป็นแค่เรื่องธรรมดา การเปลี่ยนงานถือว่าดีในช่วงนี้แต่ต้องรอดูภายภาคหน้าอีกที การเงิน : ไม่ควรไปข้องเกี่ยวกับเรื่องของการค้ำประกันให้ใคร คุณเองจะมีเกณฑ์การเสียทรัพย์จากการกระทำเหล่านี้ การซื้อสินค้า บริการควรตรวจสอบให้ดีเสียก่อน มีแต่สูญกับศูนย์ การเสริมดวง : ให้ทานคนไม่มีกำลังทรัพย์ เสริมการทำธุรกิจ กิจการใดๆมีแต่รุ่งเรือง เลขเด็ด : 13 19 25 30 55 56 81 89 92 94 ความรัก : ปากเสียงกับคนรักมีเพียงเรื่องเล็กน้อยให้ได้ปะทะคารมแต่ไม่ใช่ปัญหาใหญ่แต่อย่างใด สำหรับใครที่คิดตกลงปลงใจกับใครสักคนถือเป็นเรื่องที่ดี เพราะเขาก็ดีกับคุณไม่น้อยเลย การงาน :  งานด้านบริการจะได้รับคำชมจากลูกค้าหากคุณทำมานาน ด้านการออกไปไหนมาไหนโดยลากงานไปทำมาด้วย ควรหยุดพักเอาไว้ก่อนที่จะไม่มีใครชวนคุณอีกต่อไป การเงิน : การเก็บเงินจะชะงักด้วยค่าใช้จ่ายที่เข้ามาแบบไม่ทันได้ตั้งตัว การทวงหนี้สินกับใครสักคน เป็นไปค่อนข้างยาก รวมไปถึงการติดตามตัวลำบากเหลือเกินแกง การเสริมดวง : ใส่บาตรด้วยขนมจีบ เสริมการพบคู่ที่ดี เอาใจคุณ เลขเด็ด : 10 19 24 28 30 62 65 70 81 85 ... ความรัก : การนัดเจอใครสักคนผ่านช่องทางออนไลน์ ควรทำใจไว้เสียเนิ่นๆเพราะมีแต่ผิดหวังทั้งเรื่องรูปลักษณ์ นิสัยใจคอ ส่วนใครที่คิดอยากเลิกรากับความรักที่คบหาอยู่ สามารถกระทำได้แต่ต้องค่อยพูดค่อยจา การงาน : คลื่นใต้น้ำในที่การงานจะทำให้คุณเกิดปัญหากับคนที่ทำงานร่วมกันแบบหลีกเลี่ยงไม่ได้ คนที่ยังไม่มีงานทำหากคุณพยายามแล้ว จะมีงานอิสระให้คุณได้ฝึกสมองไปก่อน การเงิน : การปฏิเสธกับการขอหยิบยืมเงินถือเป็นเรื่องที่คุณควรกระทำ เพราะการได้กลับคืนมายากยิ่งกว่างมเข็มในมหาสมุทร รายรับจะมีเข้ามามากสำหรับคนทำมาค้าขาย การเสริมดวง : ถวายเทียนให้แก่วัด เสริมการใช้ชีวิตรับรู้ว่าใครดีหรือไม่ดี เลขเด็ด : 23 27 40 51 56 71 73 79 90 95 ผู้ทำนาย : หมอมีน อรรถพล",
    "category": "horoscope",
    "date": "15 ก.ย. 2567 09:19 น.",
    "publisher": "Thairath",
    "url": "https://www.thairath.co.th/horoscope/belief/2814061"
  },
  {
    "data": "รัสเซลล์ มาร์ติน กุนซือเซาแธมป์ตัน ออกมาเปิดใจหลังแพ้ แมนเชสเตอร์ ยูไนเต็ด คาบ้าน ในศึกพรีเมียร์ลีก อังกฤษ นัดล่าสุด วันที่ 15 ก.ย. 67 รัสเซลล์ มาร์ติน ผู้จัดการทีม “นักบุญ” เซาแธมป์ตัน ยอมรับ การพลาดจุดโทษในช่วงครึ่งแรก เป็นส่วนหนึ่งของจุดเปลี่ยนที่ทำให้ทีมของตนเปิดบ้านแพ้ “ปิศาจแดง” แมนเชสเตอร์ ยูไนเต็ด ไป 0-3 ในศึกพรีเมียร์ลีก อังกฤษ เมื่อคืนที่ผ่านมา รวมถึงเกมรับที่ทำได้ไม่ดีพอ เกมที่สนามเซนต์ส แมร์รีส์ เป็นฝั่งเซาแธมป์ตันที่เริ่มเกมได้ดีและมาได้จุดโทษ แต่ คาเมรอน อาร์เชอร์ ยิงไปติดเซฟ อองเดร โอนานา ผู้รักษาประตูของแมนยูฯณ ก่อนสุดท้าย ปิศาจแดง จะมายิง 3 ประตูรวดจาก มัตไธส์ เดอ ลิกต์  มาร์คัส แรชฟอร์ด และ อเลฮานโดร การ์นาโช คว้า 3 แต้มกลับบ้านไป หลังจบเกม มาร์ติน กล่าวว่า “ผมคิดว่าเราเล่นกันได้ดีมากช่วง 30 นาทีแรก เราดูน่าจะเป็นทีมที่ยิงประตูได้ก่อนมากที่สุด ผมชอบฟอร์มการเล่น ความดุดัน ความเข้มข้นในเกม เราเล่นฟุตบอลได้ดีในหลายช่วง แต่เราไม่สามารถฉกฉวยโอกาสจากมันได้ จากนั้นเราก็ยิงจุดโทษไม่เข้า ทำให้โมเมนต์ตัมเปลี่ยนไปทั้งสนาม ซึ่งก็เป็นเรื่องเข้าใจได้” “เราตอบสนองได้ไม่ดีพอ และในช่วงเวลานั้น แมนฯ ยูไนเต็ด ก็ควบคุมเกมได้และฉวยโอกาสจากสิ่งนั้นได้ เราเสียประตูที่ร้ายแรงถึงสองประตูจากลูกตั้งเตะ นั่นเป็นสิ่งเดียวที่ผมโกรธมากในวันนี้ เพราะนักเตะทุกคนพยายามอย่างเต็มที่และทุ่มสุดตัวแล้ว\"",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814479"
  },
  {
    "data": "เลขเด็ดไพ่ยิปซีลุ้นรวย 16 กันยายน 2567อ.มงคล รอดเที่ยงธรรมเปิดราศีมีโชคลาภ โชคดี ฤกษ์ดี เสี่ยงโชค และสีมงคลประจำงวดนี้ แง้มเลขเด็ดสลากเสี่ยงโชคด้วย กราบไหว้พระพุทธ พระธรรม พระสงฆ์ นะเมตตา โมกรุณา พุทปราณี ทายินดี ยะเอ็นดู สัมประสิทธิ์ ปิยัง มะมะฆะเตสิฆะเตสิ กิง กา ระ นา ฆะ เต สิ อะ หัง ปิ ตัง ฌา นา มิ ฌา นา มิ ราศีที่มีโอกาสถูกรางวัลที่หนึ่งได้แก่ ราศีธนู ตุล พฤษภ พิจิก มีน มังกร กันย์ เมษ ดวงประจำวันจันทร์ที่ 16 กันยายน 2567 ฤกษ์ดี :ประจำวันจันทร์เวลา 06.09 - 12.09 น. สีมงคล :สีขาว สีเหลือง สีชมพู เลขไพ่ที่ได้ทั้งหมด 1 0 5 3 0 เลขมงคล 1 0 5 เลขเด่น 0 11 00 55 10 01 15 51 50 05 33 30 35 31 83 80 ... ผู้ทำนาย:อ.มงคล รอดเที่ยงธรรม",
    "category": "horoscope",
    "date": "15 ก.ย. 2567 09:15 น.",
    "publisher": "Thairath",
    "url": "https://www.thairath.co.th/horoscope/belief/2814065"
  },
  {
    "data": "หนุ่มนายหน้าขายรถ ขับรถขนเงิน 4.2 ล้าน เสียหลักพุ่งลงสระน้ำวัด อ้างเงินจมน้ำ ล่าสุดเจอแค่ 5 แสน ด้านเจ้าของเงินตัวจริงยังแคลงใจ ขอวัดสูบน้ำหาเงิน วันที่ 15 กันยายน 2567 มีรายงานว่า จากกรณีเมื่อวันที่ 14 ก.ย. 67 เวลา 05.00 น. มีชายหนุ่มชาวอำเภอบ้านไร่ ได้ขับรถกระบะเสียหลักลงข้างทางก่อนตกลงไปในสระน้ำหน้าวัดห้วยขานาง เขตพื้นที่หมู่ 1 ตำบลหนองยาง อำเภอหนองฉาง จังหวัดอุทัยธานี โดยคนขับรถระบุว่า ในรถมีเงินสดจำนวน 4 ล้าน 2 แสนบาท ที่ใส่ไว้ภายในรถจมน้ำไปด้วย จนทำให้ทางผู้ใหญ่บ้าน ชาวบ้านและเจ้าหน้าที่กู้ภัย ต้องมาช่วยกันงมหาเงินจำนวนดังกล่าวกันตั้งแต่เช้าจนถึงช่วงกลางดึกที่ผ่านมา 21.00 น. แต่ก็ยังได้เงินไม่ครบตามจำนวนที่กล่าว โดยพบเงินที่อยู่ภายในรถและในกล่องกระดาษที่ลอยน้ำ รวมแล้วประมาณ 500 000 บาท แต่ทว่าเงินจำนวน 4 200 000 บาทนี้ เจ้าของตัวจริงคือ หญิงสาวชาวจังหวัดนครสวรรค์ ซึ่งขณะนี้ยังคงนั่งรอเจ้าหน้าที่และชาวบ้านที่มาช่วยกันอาสาลงไปงมหาเงินให้กันอย่างเต็มที่ ก่อนตัดสินใจใช้เครื่องสูบน้ำขนาดใหญ่จำนวน 2 ตัว สูบน้ำออกจากสระลูกนี้ ซึ่งมีขนาดเนื้อที่ประมาณ 2 ไร่ ความลึกประมาณ 3 เมตร ซึ่งคาดว่าต้องใช้เวลาสูบน้ำกันไปจนถึงช่วงเช้าน้ำถึงจะหมดสระ ... โดยนางสาวสาวิตรี รวมไมตรี อายุ 42 ปี ชาวจังหวัดนครสวรรค์ เจ้าของเงิน เล่าว่า เงินก้อนนี้เป็นเงินที่ขายรถพ่วง 18 ล้อได้ ซึ่งนายธงชัย อายุ 45 ปี นั้นเป็นนายหน้าขายรถคันดังกล่าวให้ตนเอง โดยขายรถให้ได้เมื่อวันที่ 13 กันยายนที่ผ่านมา จำนวนเงิน 4 ล้าน 2 แสนบาท โดยทางนายธงชัยได้นัดกับตนเองว่าจะนำเงินมาให้ตนเองวันนี้ แต่ไม่ได้ระบุเวลา จนมาทราบว่ารถของนายธงชัยประสบอุบัติเหตุที่หน้าวัด และแจ้งว่าเงินทั้งหมดก็จมน้ำไปด้วย ซึ่งเบื้องต้นนั้นงมได้เงินมาแล้วจำนวน 500 000 บาท แต่เหตุการณ์ครั้งนี้ตนเองนั้นก็มีข้อสงสัยอยู่หลายอย่างไม่ว่าจะเป็นรถคันที่นายธงชัยขับมานั้นก็ไม่ใช่รถที่นายธงชัยนั้นใช้ขับอยู่เป็นประจำ ส่วนสาเหตุที่นายธงชัยอ้างว่าเงินจมน้ำไปได้นั้น ทางนายธงชัยได้อ้างว่าตอนที่ขับรถมานั้นรถไม่ค่อยดีเลยเปิดกระจกรถขับ พอรถพุ่งตกลงไปในสระเลยทำให้กล่องที่บรรจุเงินมาจำนวน 2 กล่องนั้นจมน้ำไปด้วย ซึ่งเบื้องต้นก็ยังมีความแคลงใจกับเหตุการณ์ในครั้งนี้และไม่มั่นใจว่าสิ่งที่นายธงชัยพูดนั้นจะเป็นความจริงทั้งหมด ซึ่งคงต้องรอดูว่าหลังจากสูบน้ำจนหมดสระแล้วนั้นจะมีเงิน 3 700 000 บาทอยู่ที่ก้นสระจริงหรือไม่ ด้านนายภารดร ทองแพ อายุ 39 ปี ผู้ใหญ่บ้านหมู่ 1 ตำบลหนองยาง กล่าวว่า หลังเกิดเหตุก็ได้ลงพื้นที่มาก็พบว่ามีทางพระสงฆ์และชาวบ้านนั้นกำลังช่วยกันนำคนเจ็บออกมาจากรถซึ่งตอนนั้นเห็นว่าอาการไม่ค่อยดีก็ได้มีการแจ้งประสานให้นำตัวส่งโรงพยาบาลหนองฉาง ก่อนส่งตัวกลับไปรักษาต่อที่โรงพยาบาลบ้านไร่ ซึ่งตอนนั้นหลังจากที่ทางเจ้าของรถกระบะผู้บาดเจ็บได้แจ้งว่ามีเงิน 4 ล้านกว่าบาทตกลงไปในน้ำ ก็ได้มีการช่วยกันหา ซึ่งหลังจากที่เดินหากันและพบกล่องกระดาษจำนวน 2 ลังก็พบว่ามีเงินอยู่ในกล่องนั้น กล่องละ 200 000 บาท ที่ลอยน้ำอยู่ หลังจากนั้นก็ได้มีการแจ้งประสานให้ทางกู้ภัยและนักประดาน้ำมาช่วยกันงมรถและงมหาเงินจำนวนดังกล่าว ซึ่งก็ได้พบเงินที่อยู่ในรถอีกประมาณ 100 000 บาท แบงค์พันอีก 7 ใบ พร้อมกระเป๋าสตางค์ โดยหลังจากที่นำรถขึ้นมาได้ก็พบเงินแบงค์พันอีกจำนวน 4 ใบ ซึ่งหลังจากนี้ก็จะยังคงมีการช่วยกันงมหาเงินกันจนกว่าจะเสร็จสิ้นภารกิจ ผู้ใหญ่ภารดรฯ กล่าว ... ด้านนายโกมล มนถี อายุ 62 ปี ตำรวจอาสา ตำบลทุ่งโพ หนึ่งในคนที่มาช่วยงมหาเงิน ได้เปิดเผยว่าตนเองนั้นได้เดินทางมาช่วยในช่วงเวลาประมาณ 15.00 น. ซึ่งตั้งแต่เวลาดังกล่าวจนถึงขณะนี้ทุกคนที่มาช่วยกันงมก็ยังไม่มีใครพบเงินเพิ่มเติม ซึ่งก็คงต้องรอดูว่าหลังจากสูบน้ำออกจนหมดสระแล้วนั้นจะมีเงินอยู่ที่ก้นสระอีกหรือไม่ อย่างไรก็ตาม หากมีความคืบหน้าจะรายงานให้ทราบต่อไป. (ติดตาม ข่าวทั่วไทย ได้ทั้งหมดที่นี่)",
    "category": "local",
    "date": "15 ก.ย. 2567 08:49 น.",
    "publisher": "Thairath",
    "url": "https://www.thairath.co.th/news/local/2814476"
  },
  {
    "data": "กลุ่มซีดาน 4 ประตูขนาดตัวโตพอที่จะใช้เป็นรถประเภทให้ผู้จัดการฝ่ายนั่งหลังแล้วมีโชเฟอร์ขับได้แบบนี้ เรียกตามภาษาคนเล่นรถก็คือ D-Segment ซึ่งรถแบบนี้ ก็เริ่มเติบโตในไทยตั้งแต่ช่วงรัฐบาล ดร.อานันท์ ทลายกำแพงภาษีรถนำเข้าในยุค 90s Toyota Corona ค่อยๆถูกลดบทบาทลง แทนที่ด้วย Camry ที่ตัวโตกว่า ส่วน Honda ก็ไปคว้า Accord บอดี้อเมริกาตัวมหึมา นำมาขายในไทย และ Nissan ก็ใช้ Cefiro A32 ซึ่งก็คือ Maxima ในอเมริกาที่มีไซส์ค่อนข้างใหญ่ ในทศวรรษนี้พวกรถพิกัด 2.0-2.3 ลิตรที่ตัวโตกว่า Corolla กับ Civic เริ่มเปลี่ยนจากรถสไตล์ครอบครัว กลายเป็นรถผู้บริหารมากขึ้น เครื่องยนต์ตั้งแต่ 2.0-3.5 ลิตร และหรูขึ้นจนบางคนที่เบื่อซ่อมรถยุโรป หันมาคบรถเหล่านี้แทน จากช่วงรุ่งเรือง ถึงบัดนี้เป็นช่วงซบเซาของ D-Segment แต่ก็มี Toyota Camry ที่อยู่รอดแบบผลงานค่อนข้างเสถียร ... เดือนตุลาคมที่จะถึงนี้ เราก็จะได้เห็น Toyota Camry ใหม่เวอร์ชั่นไทยแล้ว นับว่าโชคยังเข้าข้างนะครับ ที่ Toyota ประเทศไทยยังตัดสินใจยังทำตลาดรถรุ่นนี้ต่อ ทั้งที่ตลาด D-Segment นั้น ไม่ใช่ตลาดที่สามารถสร้างกำไรเป็นกอบเป็นกำได้อย่างที่ทุกคนคิด คุณเอ๋ย ปี 2023 ที่ผ่านมา รถกลุ่มไซส์ Camry/Accord/Seal พวกนี้ ขายไปได้รวมกันแค่ประมาณ 9 000 คันเท่านั้น อ่านดีๆว่า นี่คือยอดขายทั้งปีของทุกยี่ห้อรวมกัน ในขณะที่รถกระบะอย่าง Hilux Revo ในช่วงพีคๆเดือนเดียวก็ขายได้มากกว่านั้นแล้ว ยอดขายนั้น มีผลอย่างมากต่อชะตาของรถ ในสายตาของบอสที่นั่งอยู่เมืองนอก ตลาดไหนขายดี อยากขอนั่นขอนี่ก็ได้ตามขอ ตลาดไหน ขายเดือนละไม่กี่ร้อยคัน ก็ต้องดูล่ะ ว่าประเทศบ้านใกล้เรือนเคียงได้สเป็คไหน ก็จะโดนจัดสเป็คให้ใกล้เคียงกัน ทำไม D-Segment ถึงอยู่ในภาวะซบเซา ก็เป็นเหตุผลข้อเดียวกันคล้ายๆกับที่ ทำไมรถประเภท Civic กับ Altis เองก็ขายได้น้อยลง เพราะเมืองไทยถนนมันห่วยไงครับ คนถึงอยากได้ SUV เผื่อเอาไว้ก่อน ไม่ใช่ว่าคนเบื่อ Toyota เบื่อ Honda หรอก คุณดูแบรนด์จีนอย่าง Deepal รถ S07 ก็ขายดีกว่า L07 ส่วน Tesla นั้น Model Y ก็ขายดีกว่า Model 3 ลิบลิ่ว สมัยก่อน SUV ยังไม่ค่อยมีตัวเลือกที่หรู แรงและของเล่นครบ ตอนนี้ SUV และ SUV พื้นฐานกระบะ หรูแบบพร้อมต่อยกับ D-Segment ได้สบาย คนก็หนีไปหา SUV ล่ะครับ ผมคิดเอาเองว่าการที่ Toyota ยังเอา Camry ไว้ในตลาดไทย ไม่ใช่เหตุผลเรื่องกำไร แต่น่าจะเป็นเรื่องการเอาใจลูกค้ากลุ่มเดิม และกลุ่ม Fleet เอาไว้มากกว่า พูดถึง Camry ตัวใหม่ ที่รหัสตัวถังจริงๆคือ XV80 หรือนับเป็นเจนเนอเรชั่นที่ 9 นี้ เราต้องเริ่มต้นกันด้วยความจริงที่ว่า ตัวรถนั้นถ้าจะเรียกว่า All-new เป็นผม ผมอาจจะไอจามนิดหน่อย เพราะคนอ่านที่ฉลาด ค้นข้อมูลหน่อยก็จะพบว่า ตัวถังไม่ได้ใหม่หมด แต่ในมุมมองของคนที่เคยเอา Camry XV70 ไปเผายางในสนามแข่ง และขับทางไกลมา ผมคิดว่าแพลทฟอร์ม TNGA GA-K ที่ใช้อยู่เดิมก็เป็นพื้นฐานที่ดีอยู่แล้ว การตอบสนองของช่วงล่างและพวงมาลัยใน Camry ไทยตัวปัจจุบัน ผมว่าลงตัวแล้วในการบาลานซ์เรื่องความสบายกับความเกาะถนน แต่ในทุกประเทศ Camry ตัวใหม่ก็ขายโดยบอกว่า มีการปรับจูนช่วงล่างไปในแนวเน้นให้เกาะถนนยิ่งขึ้น ประเทศไทยก็น่าจะไปในแนวทางเดียวกัน ขอเพียงแต่อย่าเสียเรื่องความนุ่มนวลแบบที่ผู้ใหญ่นั่งสบายไปก็พอ ... ... สิ่งที่เป็นมรดกภาคบังคับจากตัวถังเดิม ผมลองค้นดูในเว็บฝรั่ง เขาบอกว่า ชิ้นส่วนที่ใช้กับรุ่นเดิมก็จะมีแก้มข้างด้านหน้า โครงประตูหลักทั้งคู่หน้าและหลัง กระจกบานหน้าและบานหลัง อย่างไรก็ตาม เพื่อไม่ให้โดนด่าว่าเป็นแค่ Big Minorchange ทาง Toyota ก็เปลี่ยนกระจกประตูทั้งหน้าหลังใหม่ เปลี่ยนกรอบใหม่ เปลี่ยนหน้าและท้ายรถใหม่ เรื่องรูปโฉมภายนอกนี้ น้องหมูจาก AutolifeThailand.tv เขียนไว้ว่า รถสเป็คบ้านเรานั้นน่าจะอิงกับรถเวอร์ชั่นสิงคโปร์กับไต้หวันที่เปิดตัวไปแล้ว ผมก็เข้าไปดูในเว็บของประเทศเหล่านั้นมา หน้าตาจะเกือบเหมือนกันแล้วทั้งโลกไม่ว่าจะเป็นอเมริกาหรือจีน ส่วนที่ต่างน่าจะอยู่ที่ด้านหน้าของรถ ซึ่งไต้หวันกับสิงคโปร์ดูมีมาดเป็นรถผู้ใหญ่ เหมือนพยายามเอาใจตลาดหรูบ้าง ในขณะที่อเมริกากับจีนดูวัยรุ่นกว่า ห้าวกว่า สปอร์ตกว่า ... อย่างไรก็ตาม ทุกประเทศจะมีหน้าตาสไตล์ฉลามหัวค้อน (Hammerhead) ซึ่งพบได้ใน Prius (ที่อาจมาขายในไทยจำนวนน้อยสำหรับคนอินดี้และรวย) กับ C-HR ใหม่ (ซึ่งไม่มาไทย) และไฟท้ายแบบ C-Shape ที่พยายามทำรูปแบบให้สัมพันธ์กับไฟหน้า ดีไซน์เม็ดนี้ถือว่าวัดใจมาก มองในแง่ดีคือพยายามสร้างงานออกแบบที่แหวกแนวลุงๆจากเดิมออกไป มองในแง่น่ากลัวคือ บรรดาลุงๆจะรับไม่ได้เพราะหน้าตาวัยรุ่นเกิน ส่วนวัยรุ่น ก็ดันเป็นไวที่น่าจะอยากได้รถไฟฟ้าจีนมากกว่า Camry นี่ล่ะครับที่ผมเสียวอยู่นิดๆ เรื่องของวิศวกรรมและการขับเคลื่อน สิ่งที่มีความเป็นไปได้สูงมากก็คือ รถสเป็คขายไทยจะยุติการทำตลาดเครื่องเบนซิน 2.5 ลิตร เหลือไว้แต่เพียงรุ่นไฮบริดเท่านั้น ถ้าจะร้องไห้ ผมว่าอเมริกากับออสเตรเลียน่าตบไหล่เบาให้กำลังใจมากกว่า เพราะประเทศพวกนี้เคยมีรุ่น V6 3.5 ลิตรม้ากว่า 300 ตัว ก็ถูกยกเลิกไป เหลือแค่พลังไฮบริดล้วน รถสิงคโปร์ ก็ไฮบริดล้วน แต่ไต้หวันยังมีเครื่อง 2.0 เบนซินอยู่ จีนกับซาอุดิอาระเบียยังมีทั้งเบนซิน 2.0 และ 2.5 อยู่ ระบบไฮบริดของ Camry ใหม่ มีการปรับปรุงไปหลายด้าน แต่ธรรมชาติของมันยังเป็นไฮบริด HEV ไม่มี P นำหน้า เสียบปลั๊กชาร์จไม่ได้ และยังใช้เครื่องยนต์เป็นพระเอกในการขับเคลื่อนอยู่ แต่น่าจะมีการปรับจูนการทำงานทั้งระบบให้ประหยัดน้ำมันขึ้น ในระบบไฮบริด 2.5 Dynamic Force THS II นี้ ตัวเครื่องยนต์ยังเป็น A25A-FXS เหมือนเดิม อัตราส่วนกำลังอัดเท่าเดิม แต่เวอร์ชั่นใหม่จะมีแรงม้าเพิ่มจาก 178 เป็น 185 ตัว ส่วนมอเตอร์ไฟฟ้านั้น เดิมมีแรงม้า 120 ตัว ของใหม่นี้จะเพิ่มเป็น 136 แรงม้า ได้มาจากการเพิ่มจำนวนแผ่นแม่เหล็กข้างในมอเตอร์ เมื่อเรียกพลังเต็มๆมาใช้ร่วมกันทั้งสองระบบ จะได้พลัง 227 แรงม้า เทียบกับของเดิม 211 แรงม้าแล้วก็นับว่าเพิ่มขึ้นนิดหน่อย มีการปรับแต่งส่วนประกอบในชุดส่งกำลัง e-CVT บางส่วนให้มีน้ำหนักเบา แรงต้านการหมุนน้อยลง แต่จุดที่น่าสนใจคือแบตเตอรี่ครับ เพราะจากเดิมใช้ Ni-MH คราวนี้น่าจะถึงเวลาที่เวอร์ชั่นไทยจะเปลี่ยนตามตลาดโลกส่วนใหญ่ เป็นแบตเตอรี่ Li-On แบบใหม่ที่น้ำหนักเบาลงกว่าเดิม ขนาดเล็กลงกว่าเดิม แต่มีความหนาแน่นของพลังงานต่อมวลมากขึ้น สิ่งนี้อาจมีผลต่อคาแร็คเตอร์การขับของรถถ้าน้ำหนักเบาลงอย่างมีนัยสำคัญ ขนาดที่เล็กลงอาจส่งผลให้การจัดพื้นที่ในห้องโดยสารของรถเปลี่ยนไปได้ แม้จะไม่มากนักก็ตาม ส่วนภายในห้องโดยสารนั้น ทำใจอย่างหนึ่งว่า เราจะไม่ได้ใช้ Camry ประเภทที่พยายามหรูไปแข่งกับรถยุโรปแบบสมัยโฉม XV50 (2012-2018 ในบ้านเรา) เพราะในรุ่นหลัง งานดีไซน์มาจากสตูดิโอในอเมริกา และหน่วยวิจัยฝั่งอเมริกันเป็นหัวโจกตัวนำที่ได้อำนาจการตัดสินใจมากสุด เหตุผลก็ง่าย..ก็ Camry ขายดีมากในอเมริกานั่นล่ะครับ และทีนี้ คนไทยกับอเมริกันมอง Camry ต่างกัน ในไทย Camry คือรถของคนที่ต้องมีเงินระดับหนึ่ง อาจจะรวยก็ได้แล้วดันไม่อยากใช้รถยุโรป แต่ที่อเมริกาจะมอง Camry เป็นรถที่ธรรมดา คนทั่วไปก็ซื้อได้ ดังนั้นกลิ่นอายของความหรูในนิยามของคนไทยอายุ 45 ขึ้นไป มันเลยหายไปหมดตั้งแต่ Camry ตัวปัจจุบันในไทยแล้วครับ แต่อย่างน้อย จอกลางที่ตั้งตระหง่านกับช่องแอร์แบบอุดงานชั่วคราวในรุ่นปัจจุบัน จะถูกแทนที่ด้วยจอกลางเต็มๆ แดชบอร์ดเปลี่ยนทรงใหม่หมด ในรุ่นท้อป เราน่าจะได้จอกลางขนาดใหญ่ที่สุดตามเมืองนอก และได้หน้าปัดจอสี 12.3 นิ้วมาด้วย และในความเป็น Toyota พวกเขาจะไม่เอาการคุมฟังก์ชั่นทุกอย่างไปไว้ในจอแบบรถจีนแน่นอน ปุ่มกดต่างๆ สวิตช์โหมด เครื่องปรับอากาศ ยังเป็น Toyota แบบที่คุณคุ้นเคย แต่ปุ่มกดบริเวณรอบจอกลางน่าจะถูกลดจำนวนลงมาก เพราะเป็นจุดหนึ่งที่โดนด่าว่าดีไซน์โบราณ สิ่งที่เราคาดหวังคือซอฟท์แวร์จอกลางที่ตอบสนองไวแบบไม่ให้รถจีนหัวเราะได้ กับกล้องรอบคัน..ซึ่งตัวท้อปมีแน่ แต่จะคมชัดแค่ไหน ต้องรอลุ้น พักหลังนี้ดู Toyota เขามีความพยายามที่จะปรับตัวเหมือนกัน ดูจาก Corolla Cross ไมเนอร์เชนจ์ที่ให้ของเยอะขึ้น ครบขึ้น แรงขึ้น ในราคาเดิม อย่างน้อยผมอยากให้ Camry พัฒนาไปในแนวทางเดียวกัน เบาะนั่ง ดูเผินๆอาจเหมือนเดิม แต่ในเมืองนอก เขาคอนเฟิร์มมาว่า มีการออกแบบใหม่ที่เน้นความสบายในการนั่งนานๆ มีการปรับฟองน้ำของตัวเบาะให้นุ่มขึ้น (ของเดิมเขาจะออกแนวแข็งๆมั่นๆนั่งไม่ค่อยยู่) ลดอาการเมื่อยล้าเวลานั่งนานๆ ปรับหมอนรองศีรษะให้นุ่มขึ้น และถอยตำแหน่งของหมอนรองศีรษะเขยิบไปข้างหลังมากขึ้น อันนี้จริงๆแล้วผมว่า ไหนๆก็เป็นเพื่อนกับ Subaru แล้ว ทำไมไม่ทำหมอนรองหัวให้ปรับเอนหน้า/หลังได้แบบนั้นไปเลย ถ้าจะโฆษณาเรื่องความสบายนะ เรื่องอุปกรณ์ต่างๆนั้น Camry ที่ขายอยู่ในปัจจุบัน ก็ไม่ได้แย่นะครับ แต่บางคนชอบเอาการกั๊กอุปกรณ์ของรถบางรุ่นของค่ายแล้วเหมารวมว่า ขึ้นชื่อว่า Toyota ต้องกั๊กทุกสิ่งอย่าง พวกอุปกรณ์เซฟตี้นั้นไม่ได้น้อยหน้าใคร Toyota SafetySense มาครบ ระบบ Adaptive Cruise Control ก็เป็นแบบ All-speed แล้ว ระบบเตือนไม่ว่าจะเป็นด้านหน้า ด้านหลัง รักษารถให้อยู่ในเลน มีอยู่แล้ว ซึ่งในเรื่องระบบเหล่านี้ ผมคาดว่า Camry เจนเนอเรชั่นใหม่น่าจะมีการปรับปรุงการทำงานให้ดีขึ้น ตามรถสเป็คเมืองนอก คือของเดิมไม่ได้แย่ แต่มันยังทำงานในแบบที่คนขับรถตามจะมองเราว่าเป็นมือใหม่หัดขับอยู่ หลังคารุ่นเดิม ตัวท้อปจะได้มูนรูฟแบบครึ่งบาน ซึ่งมันคงไม่สะใจคนชอบหลังคากระจก และผมมองว่า ขนาด Corolla Cross ที่ราคาถูกกว่ายังให้หลังคากระจกมาแล้ว Camry เจนเนอเรชั่นใหม่ก็น่าจะได้หลังคากระจกมา แต่มันจะเป็นแบบที่มีคานพาดผ่านกลางแต่เปิดได้แบบสเป็คไต้หวัน หรือของไทยจะได้หลังคาแบบเป็นกระจกยาวๆติดตายตัวพร้อมม่าน อันนี้ต้องรอดูครับ ส่วนเบาะหลังเอนได้ ผมเชื่อว่าในตัวท้อปต้องยังคงเอาไว้ เพราะความสบายเบาะหลัง เป็นจุดเดียวจริงๆที่น่าจะชนะรถไฟฟ้าจีนได้ครับ จะไปตัดจุดที่เหนือกว่าของตัวเองออก คงไม่ใช่เรื่อง แต่ทั้งหมดที่พูด คือภาพของรุ่นท้อป ซึ่งน่าจะใช้ชื่อรุ่น HEV Premium Luxury เหมือนพวกรุ่นน้อง ส่วนจะมีรุ่นย่อยไหนมาบ้างนั้น ผมไม่ทราบจริงๆ ขอเดาว่าพอไม่มีเครื่องยนต์เบนซินเหลืออีก Toyota ก็ต้องจัดให้มีรุ่นไฮบริดที่ทำราคาไม่ข้าม 1.5 ล้านไว้สักรุ่น ซึ่งรุ่นย่อยนี้ อุปกรณ์หรูหราน่าจะหายไปเยอะ นึกถึง Camry 2.5 SPORT ตัวราคา 1 475 000 บาทดู น่าจะทรงนั้น ล้อขอบ 17 วัสดุภายในธรรมดาแอบดูจน หน้าปัดอาจจะไม่ได้จอใหญ่ไฟเต็มเข้มทั้งระบบ หลังคาตันๆ ออปชั่นเกือบเท่า C-Segment ไม่มีกล้องรอบคัน Cruise Control แบบธรรมดา แล้วก็น่าจะมีรุ่นที่สอดกลางระหว่างสองรุ่นที่ว่านี้ ที่อุปกรณ์น่าจะสมความเป็นรถใหญ่ขึ้นหน่อย แต่ไม่มีจอ HUD ไม่มีเครื่องเสียง JBL ไม่มีเบาะหลังเอนได้กับชุดคุมแอร์แยกด้านหลัง ขออย่างเดียวอย่าเหมือนตัวปัจจุบันที่ไอ้ตัวรองนี้ ยังได้แค่กล้องมองหลัง แบบนั้นไม่น่ารักครับ เอาล่ะ คุณเหลือเวลาอีก 1 เดือนที่จะรอลุ้นว่า Camry คันจริงจะออกมาในหน้าตาแบบไหน ที่สำคัญคือ ในราคาแบบไหน เพราะรุ่นปัจจุบัน ราคาเริ่มต้นตัว SPORT อยู่ที่ 1 475 000 บาท รุ่น HEV Premium ตัวรอง อยู่ที่ 1 659 000 บาท และตัว HEV Premium Luxury อยู่ที่ 1 809 000 บาท ส่วนตัวผม มองว่า อย่าแพงไปกว่านี้เลยครับ เพราะการแข่งขันในตลาดกลุ่มเล็กนี้ นับวันผู้ซื้อจะมีแนวโน้มเปิดใจรับรถฝั่งจีนมากขึ้น ซึ่งก็ไปว่าลูกค้าไม่ได้ ก็เล่นใส่อุปกรณ์ใส่เทคโนโลยีมาไม่ยั้ง สเป็คบนกระดาษต้องถามเลยว่ารถญี่ปุ่นดีกว่าตรงไหน ถ้าขืนเรายิ่งตั้งราคาให้มันแพงขึ้นไปอีกก็เห็นทีจะขายยาก แล้วขึ้นชื่อว่า Toyota จะมาลดราคาหลักแสนแบบรถจีน ก็ทำไม่ได้ เพราะชื่อเสียงเราค้ำคออยู่ ก็เปิดราคาแรกมา ไม่ต้องถูกจนสงสัยว่าไปลดต้นทุนตรงไหน แต่เอาแบบที่ชื่อ Camry ยังหายใจต่อได้ และลูกค้าเห็นแล้วไม่หนีหายไปหมด ก็พอครับ Pan Paitoonpong",
    "category": "auto",
    "date": "15 ก.ย. 2567 08:30 น.",
    "publisher": "Thairath",
    "url": "https://www.thairath.co.th/news/auto/news/2814416"
  },
  {
    "data": "อลิสสัน เบคเกอร์ ผู้รักษาประตูลิเวอร์พูลสุดเซ็ง แพ้ ฟอเรสต์ คาบ้าน 0-1 วันที่ 15 กันยายน 2567 ความเคลื่อนไหวศึกพรีเมียร์ลีก อังกฤษ 2024-25 นัดที่ 4 ลิเวอร์พูล เปิดบ้านแพ้ นอตติงแฮม ฟอเรสต์ 0-1 โดยทีมเยือนได้ประตูชัยจาก คัลลัม ฮัดสัน-โอดอย นาที 72 ทำให้พลพรรค \"หงส์แดง\" แพ้ ฟอเรสต์ ในบ้านครั้งแรกรอบ 55 ปี หลังเกม อลิสสัน เบ็คเกอร์ ผู้รักษาประตูลิเวอร์พูล เปิดใจว่า ลิเวอร์พูลขาดทั้งในแง่คุณภาพและกำลัง เกมรับไม่ดี เกมรุกก็ไม่สามารถสร้างสรรค์โอกาสได้มากเท่าที่ควร \"น่าเสียดาย การสูญเสียแต้มในบ้านไม่ดีเลย แต่วันนี้คู่ต่อสู้ต้องการแค่ตั้งรับและเล่นบอลยาวเท่านั้น\" \"วันนี้มันเป็นฟอร์มที่ไม่ดีเอาเสียเลย เราขาดทั้งในแง่คุณภาพและกำลัง เกมรับย่ำแย่ แถมเกมรุกก็ไม่สามารถสร้างสรรค์โอกาสได้มากนัก การเปลี่ยนตัวในเกมนี้ไม่ได้ทำให้เกมดีขึ้น ฉะนั้นทีมต้องเรียนรู้และพัฒนาต่อไปในเกมหน้า\" โปรแกรมนัดต่อไป ลิเวอร์พูล จะบุกไปเยือน เอซี มิลาน ในศึกยูฟ่า แชมเปียนส์ลีก 2024-25 รอบลีก นัดแรก คืนวันอังคารที่ 17 กันยายนนี้ เวลา 02.00 น. (เช้ามืดวันพุธที่ 18 กันยายน)",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814463"
  },
  {
    "data": "กรมอุตุนิยมวิทยา ประกาศฉบับ 7 เช็กรายชื่อจังหวัดได้รับผลกระทบฝนตกหนักมาก เตรียมรับมือน้ำท่วมฉับพลันและน้ำป่าไหลหลาก ช่วงวันที่ 15-17 ก.ย. 67 วันที่ 15 กันยายน 2567 มีรายงานว่า กรมอุตุนิยมวิทยา ประกาศเตือนภัยเรื่องฝนตกหนักถึงหนักมากบริเวณประเทศไทยและคลื่นลมแรงบริเวณทะเลอันดามันและอ่าวไทยตอนบน ฉบับที่ 7(มีผลกระทบตั้งแต่วันที่ 15-17 กันยายน 2567) โดยระบุว่า ในช่วงวันที่ 15-17 กันยายน 2567 ประเทศไทยมีฝนเพิ่มขึ้นและมีฝนตกหนักบางแห่ง โดยมีฝนตกหนักมากบางพื้นที่ ในภาคตะวันออกเฉียงเหนือ ภาคกลาง ภาคตะวันออก และภาคใต้ฝั่งตะวันตก ขอให้ประชาชนในบริเวณดังกล่าวระวังอันตรายจากฝนตกหนักถึงหนักมากและฝนที่ตกสะสม ซึ่งอาจทำให้เกิดน้ำท่วมฉับพลันและน้ำป่าไหลหลาก โดยเฉพาะพื้นที่ลาดเชิงเขา ใกล้ทางน้ำไหลผ่าน และพื้นที่ลุ่มไว้ด้วย ทั้งนี้เนื่องจากร่องมรสุมเลื่อนลงมาพาดผ่านภาคเหนือตอนล่าง ภาคกลางตอนบน และภาคตะวันออกเฉียงเหนือ เข้าสู่หย่อมความกดอากาศต่ำบริเวณชายฝั่งประเทศเวียดนามตอนกลาง ประกอบกับมรสุมตะวันตกเฉียงใต้กำลังค่อนข้างแรง พัดปกคลุมทะเลอันดามัน ประเทศไทย และอ่าวไทย จังหวัดที่คาดว่าจะมีฝนตกหนักถึงหนักมากบางแห่ง มีดังนี้ วันที่ 15 กันยายน 2567 ภาคเหนือ: จังหวัดอุตรดิตถ์ ตาก พิจิตร พิษณุโลก และเพชรบูรณ์ ภาคตะวันออกเฉียงเหนือ: จังหวัดเลย หนองคาย บึงกาฬ หนองบัวลำภู อุดรธานี สกลนคร นครพนม ชัยภูมิ ขอนแก่น กาฬสินธุ์ มุกดาหาร มหาสารคาม ร้อยเอ็ด ยโสธร อำนาจเจริญ นครราชสีมา บุรีรัมย์ สุรินทร์ ศรีสะเกษ และอุบลราชธานี ภาคกลาง: จังหวัดนครสวรรค์ อุทัยธานี ชัยนาท สิงห์บุรี ลพบุรี สระบุรี พระนครศรีอยุธยา กาญจนบุรี นครปฐม และราชบุรี รวมทั้งกรุงเทพมหานครและปริมณฑล ... ภาคตะวันออก: จังหวัดนครนายก ปราจีนบุรี ฉะเชิงเทรา ชลบุรี ระยอง จันทบุรี และตราด ภาคใต้: จังหวัดชุมพร สุราษฎร์ธานี นครศรีธรรมราช พัทลุง สงขลา ปัตตานี ยะลา นราธิวาส ระนอง พังงา ภูเก็ต กระบี่ ตรัง และสตูล วันที่ 16-17 กันยายน 2567 ภาคเหนือ: จังหวัดน่าน แพร่ อุตรดิตถ์ สุโขทัย ตาก กำแพงเพชร พิจิตร พิษณุโลก และเพชรบูรณ์ ภาคตะวันออกเฉียงเหนือ: จังหวัดเลย ชัยภูมิ ขอนแก่น มหาสารคาม ร้อยเอ็ด นครราชสีมา บุรีรัมย์ สุรินทร์ ศรีสะเกษ และอุบลราชธานี ภาคกลาง: จังหวัดนครสวรรค์ อุทัยธานี ชัยนาท สิงห์บุรี อ่างทอง ลพบุรี สระบุรี พระนครศรีอยุธยา สุพรรณบุรี กาญจนบุรี ราชบุรี นครปฐม สมุทรสาคร และสมุทรสงคราม รวมทั้งกรุงเทพมหานครและปริมณฑล ภาคตะวันออก: จังหวัดนครนายก ปราจีนบุรี สระแก้ว ฉะเชิงเทรา ชลบุรี ระยอง จันทบุรี และตราด ภาคใต้: จังหวัดชุมพร สุราษฎร์ธานี นครศรีธรรมราช พัทลุง สงขลา ยะลา ระนอง พังงา ภูเก็ต กระบี่ ตรัง และสตูล สำหรับคลื่นลมบริเวณทะเลอันดามันและอ่าวไทยตอนบนมีกำลังค่อนข้างแรง โดยมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร ส่วนอ่าวไทยตอนล่างมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร ขอให้ชาวเรือในบริเวณดังกล่าวเดินเรือด้วยความระมัดระวังและหลีกเลี่ยงการเดินเรือในบริเวณที่มีฝนฟ้าคะนอง ส่วนเรือเล็กบริเวณทะเลอันดามันและอ่าวไทยตอนบนควรงดออกจากฝั่งจนถึงวันที่ 20 กันยายน 2567 จึงขอให้ประชาชนติดตามประกาศจากกรมอุตุนิยมวิทยาและสามารถติดตามข้อมูลที่เว็บไซต์กรมอุตุนิยมวิทยาhttp://www.tmd.go.thหรือที่ 0-2399-4012-13 และ 1182 ได้ตลอด 24 ชั่วโมง. (ติดตาม ข่าวทั่วไทย ได้ทั้งหมดที่นี่)",
    "category": "local",
    "date": "15 ก.ย. 2567 08:05 น.",
    "publisher": "Thairath",
    "url": "https://www.thairath.co.th/news/local/2814471"
  },
  {
    "data": "ได้เวลาปล่อยความฟินสุดแมกซ์ เมื่อช่อง 8 ส่ง“Bad Guy My Boss เจ้านายร้ายรัก”ซีรีส์บอยเลิฟแนวโรแมนติกดราม่าลงจอ สร้างจากนิยายดังของ anin นำแสดงโดยเจมส์ เพรสคอทในบทเอรีสบอสหนุ่มผู้คลั่งรักอารมณ์ร้าย คู่กับกาด พลอยสุภาในบทปัถย์เลขาฯหนุ่มสุดฮอตเนิร์ด การันตีเลยว่าเคมีของทั้งคู่ดูแล้วตรงปกทัชใจเหมือนหลุดออกมาจากในนิยายแน่นอน นอกจากนี้ยังมีเคมีความหล่อให้แฟนซีรีส์ได้ เลือกชิปนิก กัคช์  แฟ้ม ตนุภัทร  แซค ณัฐภัทร  คิณ อาณาคิณ  เพิร์ธ ณภัทร  มาร์ค ธิระศักดิ์  เว็กซ์เตอร์ ศุภมนและสาวสวยเพียงหนึ่งเดียวซาร่า สรัลรักษ์กำกับการแสดงโดยรุ่งรดิศ รุ่งอมรวานิช “Bad Guy My Boss”เป็นเรื่องราวของ เอรีส บอสหนุ่มเจ้าอารมณ์ เจ้าของธุรกิจอสังหาริมทรัพย์ ข้างกายของเขาคือ ปัถย์ (กาด พลอยสุภา) เลขาฯหนุ่มผู้ดูนุ่มนิ่ม แต่ทำงานว่องไวตรงใจ เอรีส แต่การทำงานอยู่ข้างบอสอารมณ์ร้ายไม่ใช่เรื่องง่ายสำหรับ ปัถย์ เลย เพราะนอกจากต้องคอย รองรับอารมณ์ คำสั่งงานที่ทั้งมีสาระและไร้สาระ คอยจัดคิวตารางคู่ขาไม่ให้ชนกันแล้ว ยังต้องคอยจัดการกับอารมณ์ที่เดี๋ยวก็ทำเหมือนรัก เดี๋ยวก็ทำเหมือนแกล้งของ เอรีส ซึ่งมันก่อกวนหัวใจของ ปัถย์ มาก ... เจมส์ เพรสคอทเผยว่า “ตื่นเต้นมากครับที่ซีรีส์เรื่องแรกของผมจะได้ออกอากาศแล้ว ผมตั้งใจและภูมิใจมากๆ กับผลงาน ชิ้นนี้ เพราะเราอยู่กับซีรีส์เรื่องนี้มากัน ตั้งแต่กระบวนการเริ่มแรก ผ่านการเวิร์กช็อปที่เข้มข้นทุกซีน ยอมรับเลยว่าบทเอรีส เป็นอะไรที่ค่อนข้างกดดันสำหรับผมมาก เพราะผมยังเป็นน้องใหม่ และบทนี้ก็ค่อนข้างที่จะใช้พลังเยอะและค่อนข้างไกลตัว โชคดีที่ผมมีทีมงานที่ดี มีพาร์ตเนอร์ที่ดี คอยซัพพอร์ต และสำหรับใครที่เป็นแฟนนิยายของเรื่องนี้ บอกเลยว่าเข้มข้น ไม่ผิดหวังแน่นอนครับ” ด้านกาด พลอยสุภากล่าวว่า “สำหรับซีรีส์ Bad Guy My Boss ก็เป็นอีกหนึ่งบทบาทสำหรับเราที่ท้าทายมาก เพราะถึงแม้เราจะเคยผ่านการเล่นซีรีส์มาบ้างแล้ว แต่เรื่องนี้มันมีดีเทลที่ละเอียดอ่อนมาก บทมีความหลากหลาย ให้เล่น ฉากดราม่ามีเยอะ ฉาก เอ็นซีเราก็มีให้แบบจัดเต็ม ผมกับน้องๆเพื่อนๆทุกคน เราทุกคน ทำการบ้านกันหนักมาก เวิร์ก ช็อปกันมาเป็นเดือนๆ และมันก็ช่วยให้การทำงานของเราราบรื่นมาก เวลาเราเข้าซีนมันอินเป็นตัวละครกันจริงๆ อยากจะให้ทุกคนได้รอดูครับ สนุกแน่นอนครับ” งานนี้เมื่อเลขาฯหน้าใส มีความรู้สึกพิเศษ กับเจ้านายตัวร้าย บนความหวาดระแวงและปมในอดีตของทั้งคู่ ความรักครั้งนี้จะลงเอย อย่างไร ติดตามได้ในซีรีส์“Bad Guy My Boss เจ้านายร้ายรัก”ทุกวันอาทิตย์ เวลา 22.15 น. เริ่มอีพีแรกวันอาทิตย์นี้ ทางช่อง 8 กดเลข 27. เม้าท์ชัด จัดทุกตอน ติดตามได้ที่www.thairath.co.th/novelและ Facebook Fanpage :นิยายไทยรัฐ",
    "category": "novel",
    "date": "15 ก.ย. 2567 08:01 น.",
    "publisher": "Thairath",
    "url": "https://www.thairath.co.th/novel/news/2814392"
  },
  {
    "data": "เปิดสถิติของ เจดอน ซานโช ประเดิมสนามกับ เชลซี นัดแรก เกมบุกชนะ บอร์นมัธ เมื่อคืนที่ผ่านมา วันที่ 15 ก.ย. 67 ความเคลื่อนไหวหลังจากที่ \"สิงโตน้ำเงินคราม\" เชลซี บุกไปเอาชนะ บอร์นมัธ 1-0 ในศึกพรีเมียร์ลีก อังกฤษ เมื่อคืนวันเสาร์ที่ผ่านมา เก็บ 3 คะแนนสำคัญ ขึ้นมาอยู่อันดับ 7 ของตารางได้สำเร็จ เกมนี้หน่งในผู้เล่นของ เชลซี ที่โชว์ฟอร์มได้อย่างโดดเด่นที่สุดคงจะหนีไม่พ้น เจดอน ซานโช ปีกป้ายแดงที่ย้ายมาจาก แมนเชสเตอร์ ยูไนเต็ด หลังลงมาเป็นตัวสำรอง ก่อนจะทำแอสซิสต์ให้ คริสโตเฟอร์ เอ็นคุนคู ซัดประตูชัย และนี่คือสถิติของ ซานโช ในเกมนี้ -ลงเล่น 45 นาที -สัมผัสบอล 37 ครั้ง -จ่ายบอลสำเร็จ 92% -จ่ายบอลจังหวะสำคัญ 2 ครั้ง -ชนะการดวลบนพื้น 2 จาก 4 ครั้ง -ความแม่นยำในการจ่ายบอลยาว 100% -ทำ 1 แอสซิสต์",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814468"
  },
  {
    "data": "ช่องไทยรัฐทีวี เสิร์ฟละครใหม่ต่อเนื่อง ล่าสุดกับละครครบรสชาติ“ก.แกง พานิชย์”ตอนนี้หลังจากที่“แกงไก่” (กิดาการ ฉัตรแก้วมณี)ออกจาก บ้านมาตามหาความฝันทางดนตรี แต่กลับพังไม่เป็นท่า ทำให้เขาดื่มเหล้าอย่างหนักเพราะความเครียด นิสัยสำมะเลเทเมาเช่นนี้ทำให้ความสัมพันธ์ของ แกงไก่ กับ “นุ่น” แฟนสาวต้องถึงจุดแตกหักจนเลิกรากัน แต่ร้าน ก.แกง พานิชย์ กลับอยู่ในยุครุ่งเรืองของ ตาโฮ๊ะ ซึ่งสวนทางกับชีวิตของลูกชายที่พังไม่เป็นท่า ร่วมติดตามเรื่องราวความกลมกล่อม รสชาติหวานปนขมในชีวิตของ แกงไก่ ได้ในละคร “ก.แกง พานิชย์” ทุกวันเสาร์และอาทิตย์ เวลา 21.30 น. ทางไทยรัฐทีวี ช่อง 32. ... เม้าท์ชัด จัดทุกตอน ติดตามได้ที่www.thairath.co.th/novelและ Facebook Fanpage :นิยายไทยรัฐ",
    "category": "novel",
    "date": "15 ก.ย. 2567 07:45 น.",
    "publisher": "Thairath",
    "url": "https://www.thairath.co.th/novel/news/2814389"
  },
  {
    "data": "หนึ่ง-สุริยน ศรีอรทัยกุล กรรมการผู้จัดการ กลุ่มบริษัท บิวตี้เจมส์ พร้อมด้วยพระเอก-นางเอกดัง มาริโอ้ เมาเร่อ แต้ว-ณฐพร เตมีรักษ์ และ เด่นคุณ งามเนตร ร่วมโชว์ชุดเครื่องประดับและอัญมณีสุดล้ำค่า ทั้งเข็มกลัดพลอยประดับเพชร ชุดสร้อยคอ ต่างหูพลอยทับทิมประดับเพชร รวมถึง “เรือจำลองพระที่นั่งอนันตนาคราช” ที่บิวตี้เจมส์ บูติก แฟล็ก ชิปสโตร์ ชั้น 2 ห้างเซ็นทรัล ชิดลม.",
    "category": "entertain",
    "date": "15 ก.ย. 2567 07:32 น.",
    "publisher": "Thairath",
    "url": "https://www.thairath.co.th/entertain/celeb/2814475"
  },
  {
    "data": "สืบสวนนครบาลตามจับกุมแม่บ้านสาวแสบแอบขโมยทรัพย์สินในบ้านนายจ้าง “บลู เอลิกา” อดีตดาราสาวหลบหนีเข้ากลีบเมฆแฉก่อนหน้ามีพฤติกรรมน่าสงสัยเงินในบ้านหลายพันบาทหายไป กระทั่งถูกจับได้คาหนังคาเขาขณะกำลังรื้อค้นของมีค่าที่หัวเตียง นายจ้างยังใจดีให้โอกาส นำของที่ขโมยไปกลับคืน แต่สุดท้ายกลับหลบหนีไม่กลับมาทำงาน ตรวจสอบพบเครื่องประดับ 4 รายการ มูลค่า 1 ล้านบาทเศษ ถูกฉกหายไปด้วย เลยต้องแจ้งความดำเนินคดี เจ้าตัวหลังถูกจับรับสารภาพอ้างมีหนี้สินนอกระบบ สืบนครบาลรวบแม่บ้านแสบของ “บลู เอลิกา” อดีตนักแสดงสาว หลังฉกของมีค่ากว่าล้านบาทหลบหนี เปิดเผยขึ้นเมื่อเวลา 10.30 น. วันที่ 14 ก.ย. พล.ต.ท.ธิติ แสงสว่าง ผบช.น. พล.ต.ต.นพศิลป์ พูลสวัสดิ์ รอง ผบช.น. พล.ต.ต.ธีรเดช ธรรมสุธีร์ ผบก.สส.บช.น. สั่งการ พ.ต.ต.คณิตนนท์ ถนอมศรี สว.กก.สส.1 บก.สส.บช.น. พร้อมชุดปฏิบัติการที่ 4 จับกุม น.ส.บัว โกยรัมย์ อายุ 30 ปี ชาว ต.กระสัง อ.กระสัง จ.บุรีรัมย์ ตามหมายจับศาลอาญา ที่ 3991/2567 ลงวันที่ 26 ส.ค.67 ข้อหาลักทรัพย์ที่เป็นของนายจ้างหรือที่อยู่ในความครอบครองของนายจ้างพร้อมของกลางแหวนทองคำหัวพลอย 2 วง สร้อยคอสีเงิน จี้รูปไม้กางเขนสีเงิน 1 เส้น จับกุมได้หน้าห้องพัก หอพักแห่งหนึ่งในซอยลาดกระบัง 3 ถนนประชาทร แขวงและเขตลาดกระบัง กทม. เมื่อวันที่ 13 ก.ย. ที่ผ่านมา ก่อนการจับกุม เมื่อช่วงปลายเดือน ส.ค.67 นายธัญร์นากร จันทร์อ่อน อายุ 42 ปี และบลู-เอลิกา พลอยอัมพร ภรรยา อดีตดาราดัง เข้าแจ้งความกับ ร.ต.อ.ไท สว่างจิต รองสารวัตร (สอบสวน) สน.วังทองหลาง เพื่อดำเนินคดีกับผู้ต้องหาซึ่งทำงานเป็นแม่บ้านในข้อหาลักทรัพย์ที่เป็นของนายจ้างในเวลากลางคืน เหตุเกิดในบ้านพักของทั้งคู่ย่านรามคำแหง กทม. บลู เอลิกากล่าวว่า รู้จักกับแม่บ้านผู้ต้องหามานานนับ 10 ปี ถือเป็นคนสนิทเพราะมาขอความช่วยเหลืออยู่ตลอด ด้วยความเห็นใจที่ลูกยังเล็กและมีลูกถึง 3 คน ได้จ้างมาเป็นแม่บ้านทำความสะอาดแบบเช้ามาเย็นกลับ กระทั่งวันที่ 17 ส.ค.67 สามีตรวจทรัพย์สินมีค่าภายในบ้าน พบว่าแหวน สร้อยข้อมือ สร้อยพร้อมจี้ หายจากที่เก็บของทั้งหมดคิดว่าเป็น น.ส.บัว แม่บ้านขโมยไป เพราะก่อนหน้านี้เคยมีเหตุให้สงสัยโดยเมื่อปลายปี 66 พบว่าเงินหายไปหลายพันบาทจากห้องนอน แม้กระทั่งสายชาร์จไอโฟนก็หาย น.ส.บัวมาแจ้งว่า จะซื้อมาคืนแต่ก็ไม่ได้ซื้อมาและมีพฤติกรรมลอบถอดสายกล้องวงจรปิดอยู่เสมอ ... อดีตดาราสาวกล่าวต่อว่า ต่อมาวันที่ 18 ส.ค. น.ส.บัวเดินทางมาทำงานที่บ้านพูดคุยกันปกติ สามีกำลังออกจากบ้านเพื่อไปทำงานแต่ลืมโทรศัพท์มือถือไว้บนห้องเลยกลับเข้าบ้านพบว่าแม่บ้านกำลังรื้อค้นทรัพย์สินที่บริเวณหัวเตียงนอนเพื่อที่จะขโมยทรัพย์สินเพิ่ม ได้พูดตรงๆไปว่า “ให้กลับตัวกลับใจใหม่ เอาของเก่าที่ขโมยไปมาคืน” จากนั้นออกจากบ้านไปเพื่อให้โอกาส แต่ทราบต่อมาว่าเมื่อ น.ส.บัวกลับบ้านที่ย่านอ่อนนุช ก็ได้ขนของหนีและไม่สามารถติดต่อได้อีก เมื่อตรวจสอบทรัพย์สินอีกครั้ง พบว่ามีหายไป 4 รายการ คือ แหวนทองหัวพลอย 2 วง มูลค่า 300 000 บาท แหวนทองคำขาว 4 วง มูลค่า 680 000 บาท กำไลฝังเพชร 1 วง มูลค่า 65 000 บาท และพลอยเม็ดสีแดง 1 วง มูลค่า 120 000 บาท รวมมูลค่าความเสียหายทั้งหมด 1 165 000 บาท ขณะที่การสอบสวนผู้ต้องหารับสารภาพ สาเหตุที่ทำไปเพราะมีปัญหาหนี้สิน เป็นหนี้นอกระบบส่วนทรัพย์สินที่เอาไปได้นำไปจำนำกับโรงรับจำนำและคนรู้จัก แต่ยังมีเหลืออยู่ที่ตนคือแหวนทอง 2 วง และสร้อยคอรูปไม้กางเขน 1 เส้น เจ้าหน้าที่ยึดเป็นของกลางไว้แล้ว ก่อนนำผู้ต้องหาพร้อมของกลาง ส่ง สน.วังทองหลาง ดำเนินคดี ด้าน พล.ต.ต.ธีรเดช ธรรมสุธีร์ ผบก.สส.บช.น. กล่าวว่า ขอฝากเตือนเป็นอุทาหรณ์ให้กับเจ้าของบ้านหรือที่ทำงาน หนึ่งในปัญหาหนักใจคือ จะรู้ได้อย่างไรแม่บ้านที่จ้างมาสามารถเชื่อใจได้ สิ่งเหล่านี้เจ้าของบ้านจำเป็นต้องสังเกตพฤติกรรมและดูประวัติส่วนตัวทั้งภูมิหลังและการทำงาน รวมทั้งตรวจสอบประวัติอาชญากรรมเพื่อเพิ่มความระมัดระวัง อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "15 ก.ย. 2567 07:30 น.",
    "publisher": "Thairath",
    "url": "https://www.thairath.co.th/news/local/2814469"
  },
  {
    "data": "นูโน เอสปิริโต ซานโต กุนซือนอตติงแฮม ฟอเรสต์ ออกมาเปิดใจหลังบุกชนะ ลิเวอร์พูล ในศึกพรีเมียร์ลีก อังกฤษ นัดล่าสุด วันที่ 15 ก.ย. 67 นูโน เอสปิริโต ซานโต ผู้จัดการทีม \"เจ้าป่า\" นอตติงแฮม ฟอเรสต์ ระบุ มีความสุขและภูมิใจกับผลงานของลูกทีม หลังบุกมาเอาชนะ \"หงส์แดง\" ลิเวอร์พูล 1-0 ในศึกพรีเมียร์ลีก อังกฤษ เมื่อคืนวันเสาร์ที่ผ่านมา ประตูของคัลลัม ฮัดสัน โอดอย ที่กระชากไปยิงอย่างสุดสวยในนาทีที่ 72 กลายเป็นประตูชัยช่วยให้ ฟอเรสต์ บุกมาคว้า 3 แต้มได้ถึงสนามแอนฟิลด์ “เรามีความสุขมาก แฟนบอลของเราหลายคนในสนามวันนี้ยังไม่เกิดด้วยซ้ำ (ครั้งสุดท้ายที่ฟอเรสต์ชนะลิเวอร์พูล) นั่นแสดงให้เห็นว่าการเล่นที่แอนฟิลด์นั้นยากแค่ไหน ผมภูมิใจในผลงานของนักเตะ เพราะพวกเขาทำงานหนักมาก ผมภูมิใจแนวทางของเราในฐานะทีม” “ลิเวอร์พูล เป็นทีมที่ดีมาก เราจึงต้องอาศัยความพยายามอย่างมากจากนักเตะ ทั้งในเรื่องของระเบียบวินัยในการเล่น การเข้าปะทะ และการป้องกัน วิธีเดียวที่จะประสบความสำเร็จได้ก็คือต้องจัดการทุกอย่างให้ดีและทำทุกอย่างเท่าที่จะสามารถทำได้ เรากำลังทำงานหนัก และมันเป็นเรื่องของการสร้างและเชื่อมั่นในแนวคิดนี้ว่าคุณสามารถพัฒนาได้\"",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814461"
  },
  {
    "data": "อย่าพลาดสิทธิ วันสุดท้ายเปิดลงทะเบียน\"ดิจิทัลวอลเล็ต\"เตรียมปิดรับสิทธิเงิน 10 000 บาท สำหรับ\"กลุ่มสมาร์ทโฟน\"แล้ว แนะวิธีลงทะเบียนง่ายๆ ไม่ยุ่งยาก ภายหลังจาก นางสาวแพทองธาร ชินวัตร นายกรัฐมนตรี ได้นำแถลงนโยบายรัฐบาล 10 ด้านที่ต้องทำเร่งด่วน โดย 1 ใน 10 นโยบายเร่งด่วน ที่รัฐบาลจะดำเนินการทันทีเพื่อกระตุ้นเศรษฐกิจ คือการที่รัฐบาลจะเร่งกระตุ้นเศรษฐกิจ เพื่อสร้างความเชื่อมั่นและกระตุ้นให้เกิดการจับจ่ายใช้สอย ควบคู่กับการบรรเทาภาระค่าใช้จ่ายและเพิ่มโอกาสในการประกอบอาชีพ โดยให้ความสำคัญกับกลุ่มเปราะบางเป็นลำดับแรก รวมทั้งผลักดัน โครงการดิจิทัลวอลเล็ต(Digital Wallet)ซึ่งจะเป็นการวางรากฐานเศรษฐกิจดิจิทัล และพัฒนาศูนย์ข้อมูลภาครัฐ ที่มุ่งการพัฒนานโยบายที่ตอบสนองความต้องการของประชาชน พร้อมเพิ่มโอกาสในการเข้าถึงแหล่งทุนเพื่อการพัฒนาหมู่บ้านและชุมชน และการประกอบอาชีพ สำหรับนโยบายดิจิทัลวอลเล็ต รมว.คลังจะเป็นคนแถลงรายละเอียด ขณะที่ นายจุลพันธ์ อมรวิวัฒน์ รัฐมนตรีช่วยว่าการกระทรวงการคลัง ยืนยันว่า กระบวนการลงทะเบียนทั้งหมดโดยผู้ที่ลงทะเบียนยังเดินหน้าโครงการดิจิทัลวอลเล็ตต่อไป เราจะปิดลงทะเบียนสำหรับกลุ่มสมาร์ทโฟน ในวันที่ 15 ก.ย. 2567 เช่นเดิม และวันที่ 16 ก.ย. 2567 เปิดในการลงทะเบียนให้กลุ่มที่ไม่มีสมาร์ทโฟนอีก 1 เดือน ถึงวันที่ 15 ต.ค. 2567 สำหรับขั้นตอนลงทะเบียนขอรับสิทธิโครงการเติมเงิน 10 000 บาท ผ่าน Digital Wallet ด้วยแอปฯ ทางรัฐ ตั้งแต่ 1 ส.ค.-15 ก.ย. 2567 สำหรับผู้ที่ไม่เคยลงทะเบียนแอปฯทางรัฐดังนี้ ... 1. ดาวน์โหลดแอปฯ ทางรัฐ 2. เข้าสู่แอปฯ ทางรัฐ แล้วกดปุ่มลงทะเบียนรับสิทธิโครงการฯ 3. อ่านรายละเอียดเงื่อนไขผู้ได้รับสิทธิ แล้วกด\"ถัดไป\" 4. อ่านข้อกำหนดและความเป็นส่วนตัวของโครงการฯ จากนั้นกด\"เครื่องหมายถูก\"ที่\"ฉันยอมรับข้อกำหนดและเงื่อนไข\"แล้วกด\"ยอมรับ\" 5. อ่านข้อกำหนดและความเป็นส่วนตัวของแอปฯ จากนั้นกด\"เครื่องหมายถูก\"ที่\"ฉันยอมรับข้อกำหนดและเงื่อนไข\"แล้วกด\"ยอมรับ\" 6. กรอกเลขบัตรประชาชน และเลขหลังบัตรประชาชน แล้วกดปุ่ม\"ตรวจสอบข้อมูล\" 7. กรอกข้อมูลส่วนบุคคล คำนำหน้า ชื่อ-นามสกุล วันเดือนปีเกิด ตามบัตรประชาชนให้ถูกต้อง แล้วกดปุ่ม\"ดำเนินการต่อ\" 8. อ่านข้อแนะนำในการสแกนใบหน้า แล้วกดปุ่ม\"เริ่มสแกนใบหน้า\" 9.\"กรุณาจัดวางใบหน้าให้อยู่ในกรอบ\"เมื่อสแกนใบหน้าสำเร็จ ระบบจะนำท่านสู่ขั้นตอนถัดไป 10. หน้าจอจะแสดงผลระบบรับข้อมูลการลงทะเบียนของคุณเรียบร้อยแล้ว 11. ระบบจะเริ่มทำการตรวจสอบข้อมูลส่วนบุคคลของท่าน\"ในขั้นตอนนี้ผู้ใช้งานสามารถปิดแอปฯ และกลับเข้ามาตรวจสอบผลภายหลังได้\" 12. เมื่อระบบตรวจสอบข้อมูลเสร็จสิ้นสมบูรณ์ จะมีกล่องข้อความแจ้งให้ผู้ใช้งานสร้างบัญชีผู้ใช้ ให้กดปุ่ม\"สร้างบัญชีทางรัฐ\" 13. ตั้งชื่อบัญชีผู้ใช้และรหัสผ่านในการเข้าสู่แอปฯ ทางรัฐ และกดปุ่ม\"ยืนยัน\" 14. ตั้งรหัส Pin Code 6 หลัก สำหรับเข้าใช้งานแอปฯ ทางรัฐ 15. เมื่อสิ้นสุดขั้นตอนนี้จะถือว่าลงทะเบียนสำเร็จ ระบบจะส่งข้อมูลไปยังหน่วยงานที่เกี่ยวข้อง เพื่อเริ่มเข้าสู่กระบวนการตรวจสอบสิทธิตามเงื่อนไขโครงการฯ อย่างไรก็ตาม เมื่อลงทะเบียนขอรับสิทธิตามโครงการฯ สำเร็จ สามารถรอติดตามสถานะการรับสิทธิตามโครงการฯ Digital Wallet ของท่านได้ที่ปุ่ม\"ตรวจสอบสถานะ\"บนหน้าแรกของแอปฯ\"ทางรัฐ\"โดยจะได้รับผลแจ้งสิทธิพร้อมกัน 22 ก.ย. 67 เป็นต้นไป หากท่านมีข้อสงสัย สามารถติดต่อสอบถามเพิ่มเติมได้ที่ศูนย์บริการข้อมูลภาครัฐเพื่อประชาชน หรือ GCC สายด่วน 1111.  อ้างอิง :DGA Thailand",
    "category": "society",
    "date": "15 ก.ย. 2567 07:00 น.",
    "publisher": "Thairath",
    "url": "https://www.thairath.co.th/news/society/2814437"
  },
  {
    "data": "โจรใต้ป่วนบึมตู้เอทีเอ็มและเผาอาคารสำนักงาน อบต.บ้านโหนด จ.สงขลา หลังตรวจพบกลุ่มชาย 6 คน ขี่รถ จยย. 3 คัน บุกเข้าก่อเหตุแบ่งหน้าที่กันทำงานชัดเจน ก่อนจากยิงถล่มอาคารพรุนแล้วเผ่นหนีเข้าพื้นที่ ขณะที่หน่วยการข่าวคาดเกี่ยวโยง “มานะ แจ็งแว” แกนนำโจรใต้ เมื่อปี 61 ก่อเหตุบึมรูปปั้น นางเงือก แหลมสมิหลา โจรใต้ป่วนลอบวางระเบิดตู้เอทีเอ็มและเผาสำนักงาน อบต. เปิดเผยเมื่อเวลา 01.50 น. วันที่ 14 ก.ย. ร.ต.ท.นาธาน เขมิสรานนท์ รอง สว. (สอบสวน) สภ.บ้านโหนด อ.สะบ้าย้อย จ.สงขลา รับแจ้งเกิดเหตุกลุ่มคนร้ายลอบวางระเบิดตู้เอทีเอ็มของธนาคารออมสินตั้งอยู่ด้านหน้า อบต.บ้านโหนด หมู่ 2 ต.บ้านโหนด ไปตรวจสอบพร้อมด้วย พ.ต.ท.คมสัน ศรีวิเชียร หัวหน้า สภ.บ้านโหนด พ.ท.ภูมิศักดิ์ ศักดิ์เพชร ผู้บังคับหน่วยเฉพาะกิจสงขลา 40 พร้อมชุดจู่โจมและชุดสืบสวน ร่วมกับกำลังเจ้าหน้าที่ฝ่ายความมั่นคง ทหาร ฉก.40 และฝ่ายปกครองในพื้นที่ อ.สะบ้าย้อย จุดเกิดเหตุพบตู้เอทีเอ็มธนาคารออมสินถูกแรงระเบิดไฟลุกไหม้เสียหายทั้งตู้ ภายใน อบต.บ้านโหนด คนร้ายบุกเข้าไปลอบวางเพลิงทำให้อาคารสำนักงานและรถยนต์ทางราชการได้รับความเสียหาย เจ้าหน้าที่ประสานรถดับเพลิงมาฉีดน้ำจนเพลิงสงบ พร้อมกั้นพื้นที่โดยรอบพร้อมประสานชุดเก็บกู้วัตถุระเบิด และเจ้าหน้าที่ศูนย์พิสูจน์หลักฐานเข้าตรวจสอบอย่างละเอียดในช่วงเช้า เบื้องต้นไม่พบผู้บาดเจ็บ เจ้าหน้าที่ตรวจสอบกล้องวงจรปิดที่จุดเกิดเหตุและบริเวณใกล้เคียงพบว่า มีคนร้าย 6 คน ขี่รถ จยย.มา 3 คันแบ่งแยกกันทำงาน ชุดแรกวางระเบิดตู้เอทีเอ็มที่อยู่ด้านหน้า อบต.บ้านโหนด ชุดที่สองเข้าไปวางเพลิงภายใน อบต.บ้านโหนด และยังมีคนคุมเชิงดูต้นทางข้างนอก ก่อนจากได้ยิงปืนเข้าไปในสำนักงาน อบต.บ้านโหนด 10 นัด แล้วขี่รถ จยย.หลบหนีมุ่งหน้าไปในพื้นที่บ้านกระเชะ ต.บ้านโหนด อ.สะบ้าย้อย รอยต่อกับ อ.โคกโพธิ์ จ.ปัตตานี คาดเป็นฝีมือของกลุ่มก่อความไม่สงบที่ต้องการก่อเหตุสร้างสถานการณ์ ... ต่อมาเวลา 08.00 น. เจ้าหน้าที่ชุดเก็บกู้วัตถุระเบิดหรืออีโอดีเข้าเคลียร์พื้นที่ทั้งภายนอกและภายใน อบต.บ้านโหนด โดยสแกนพื้นที่อย่างละเอียดป้องกันคนร้ายลอบวางระเบิด จากนั้นตำรวจฝ่ายสืบสวนและเจ้าหน้าที่พิสูจน์หลักฐานเข้าตรวจสอบที่เกิดเหตุ อาคารภายในสำนักงาน อบต.บ้านโหนด ถูกเผาเสียหายแต่ยังไม่สามารถเข้าไปตรวจสอบภายในได้ และยังมีรถดับเพลิงที่จอดอยู่ที่โรงรถถูกเผาเสียหายอีก 1 คัน ส่วนที่ตู้เอทีเอ็มของธนาคารออมสิน 1 ตู้ถูกแรงระเบิดแหลกละเอียด และภายในตู้เอทีเอ็มมีเงินอยู่ด้วยจำนวนหนึ่งรอเจ้าหน้าที่ธนาคารมาตรวจสอบความเสียหาย ขณะที่เจ้าหน้าที่การข่าวด้านความมั่นคงคาดการณ์ว่า ผู้ก่อเหตุน่าจะเป็นกลุ่มของนายมานะ แจ็งแว แกนนำกลุ่มก่อความไม่สงบที่เคลื่อนไหวก่อเหตุในพื้นที่ จ.สงขลา มีประวัติเคยก่อเหตุลอบวางระเบิดรูปปั้นนางเงือก แหลมสมิหลา อ.เมืองสงขลา มาแล้วเมื่อวันที่ 27 ธ.ค.2561 กระทั่งนายมานะถูกจับกุม ต่อมายื่นขอประกันในชั้นศาลแล้วหลบหนี ส่วนกลุ่มคนร้ายนั้นน่าจะมีอย่างน้อย 6 คน ที่เห็นจากกล้องวงจรปิดขณะหลบหนีใช้รถ จยย. 3 คัน แต่อาจจะมีมากกว่านี้ เจ้าหน้าที่ชุดสืบสวนอยู่ระหว่างตรวจสอบหาเบาะแสกลุ่มคนร้ายต่อไป อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "15 ก.ย. 2567 06:50 น.",
    "publisher": "Thairath",
    "url": "https://www.thairath.co.th/news/local/2814470"
  },
  {
    "data": "อาร์เนอ สล็อต กุนซือลิเวอร์พูล ออกมาเปิดใจหลังแพ้ นอตติงแฮม ฟอเรสต์ คาบ้าน ในศึกพรีเมียร์ลีก อังกฤษ นัดล่าสุด วันที่ 15 ก.ย. 67 อาร์เนอ สล็อต ผู้จัดการทีม \"หงส์แดง\" ลิเวอร์พูล ชี้ ลูกทีมครองบอลได้เยอะ แต่สร้างโอกาสได้น้อย ก่อนโดนจังหวะโต้กลับเล่นงาน ทำให้แพ้ นอตติงแฮม ฟอเรสต์ คาถิ่นแอนฟิลด์ไป 0-1 ในศึกพรีเมียร์ลีก อังกฤษ เมื่อคืนวันเสาร์ที่ผ่านมา ชี้แต่ละคนต้องยกระดับฟอร์มของตัวเอง สล็อต กล่าวว่า “เราแทบจะไม่เสียจังหวะโต้กลับเลย ยกเว้นจังหวะที่นำมาซึ่งการเสียประตู สิ่งที่เราต้องทำให้ดีกว่านี้ก็คือ เมื่อคุณครองบอลได้ 70 เปอร์เซ็นต์ คุณต้องสร้างโอกาสให้ได้มากกว่าที่เราทำ มันคงจะดีถ้าฟอร์มการเล่นของแต่ละคนจะดีขึ้นกว่านี้ด้วย และที่สำคัญคุณต้องยกเครดิตให้กับฟอเรสต์ ที่มีระเบียบวินัยที่ดีและวางแผนการเล่นได้ดี” ทั้งนี้ ความพ่ายแพ้ดังกล่าวถือเป็นการปราชัยครั้งแรกในพรีเมียร์ลีก อังกฤษ ฤดูกาลนี้ของ ลิเวอร์พูล ภายใต้การคุมทีมของ อาร์เนอ สล็อต อีกด้วย",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814460"
  },
  {
    "data": "ตำรวจ ปทส.ร่วมกับตำรวจทางหลวงทุ่งสงสกัดจับแก๊งค้าสัตว์ป่าข้ามชาติ ขับรถกระบะ ตู้ทึบลักลอบนำเข้าสัตว์ป่าหายากจากอินโดฯและสัตว์ป่าท้องถิ่นไทยพร้อม 2 ผู้ต้องหา ตรวจสอบพบสัตว์ป่าหลายชนิด 350 ชีวิต อาทิ นกนานาชนิด เต่า แมวป่า งู กิ่งก่า อัดอยู่ในกล่องบรรจุ มูลค่ารวมกันมากกว่า 5 ล้านบาท สอบสวนเบื้องต้นคนขับอ้างว่ารับมาจาก อ.ละงู จ.สตูล เตรียมส่งขายตลาดค้าสัตว์ใหญ่เมืองกรุง ตำรวจจ่อขยายผลเตรียมทลายทั้งขบวนการ ตำรวจสอบสวนกลางช่วยชีวิตสัตว์ป่าหายากขณะถูกลำเลียงจากภาคใต้ไปขายตลาดนัดจตุจักร เปิดเผยเมื่อวันที่ 14 ก.ย. พล.ต.ต.วัชรินทร์ ฟูสิทธิ์ ผบก.ปทส.สั่งการ พ.ต.อ.อรุณ วชิรศรีสุกัญญา รอง ผบก.ปทส. พ.ต.อ.อภิสัณฐ์ ไชยรัตน์ ผกก.5 บก.ปทส. พ.ต.ท.อภิชาติ พรหมมนตรี สว.กก.5 บก.ปทส. ร่วมกับตำรวจทางหลวงทุ่งสง จ.นครศรีธรรมราช ตั้งด่านสกัดจับกุมรถกระบะอีซูซุ ตู้ทึบ ทะเบียน 3 ฒน6751 กรุงเทพมหานคร บนถนนสายเอเชียหน้าร้านอาหารวังกุ้ง อ.ทุ่งสง จ.นครศรีธรรมราช หลังรับแจ้งมีแก๊งค้าสัตว์ป่าลักลอบนำสัตว์เข้ามาจากต่างประเทศ ใช้รถ กระบะตู้ทึบบรรทุกเป็นพาหนะ ใช้เส้นทางสตูล-พัทลุงมุ่งหน้านครศรีธรรมราชเพื่อขึ้นมายังกรุงเทพฯ เมื่อพบรถเป้าหมายเจ้าหน้าที่ได้เรียกให้จอดเพื่อตรวจสอบ พบชาย 2 คน อยู่ในรถทราบชื่อคือ นายทศพล หรือแบงค์ มะธิโต อายุ 28 ปี คนขับ และนายสมพร หรือเต่า เตียนจันทึก อายุ 30 ปี นั่งข้าง ภายในตู้กระบะทึบพบกล่องบรรจุสัตว์ชนิดต่างๆจำนวนมาก มีทั้ง นก เต่า แมวป่า งู กิ่งก่า และสัตว์แปลกๆอีกหลายชนิด ซึ่งไม่ได้เป็นสัตว์ที่มีถิ่นกำเนิดในประเทศไทย จึงยึดสัตว์ชนิดต่างๆมาร่วมตรวจสอบกับเจ้าหน้าที่ของกรมอุทยานสัตว์ป่าและพันธุ์พืช สำหรับสัตว์ป่าหลายชนิดทั้งหมดที่พบส่วนใหญ่อยู่ในบัญชีไซเตส (Cites) บัญชี 1 และบัญชี 2 หลายชนิด สัตว์เหล่านี้มีถิ่นกำเนิดอยู่ที่ประเทศอินโดนีเซียเป็นสัตว์ป่าควบคุม ทั้งยังมีสัตว์ป่าที่มีถิ่นกำเนิดในประเทศไทยอีกหลายชนิดเช่นกัน ไม่ว่าจะเป็นงูเหลือม งูชนิดต่างๆ เต่าป่าสุราเวสี อีกัวน่า นกโนรีแดง นกโนรีดำ นกกระตั้ว หมีสุราเวสี และสัตว์อื่นๆ รวมทั้งสิ้น 54 ชนิด จำนวน 350 ตัว มูลค่ามากกว่า 5 ล้านบาท ... จากการสอบสวนนายทศพลหรือแบงค์ นขับให้การว่า มีนายบัง (ไม่รู้ชื่อและนามสกุล) ว่าจ้างให้ไปรับสัตว์ของกลางทั้งหมดที่ อ.ละงู จ.สตูล เมื่อไปถึงจะมีนายสมพรหรือเต่า มาช่วยยกของและช่วยขับรถไปส่งร้านค้าสัตว์ที่ตลาดจตุจักร กรุงเทพฯ จึงจับกุมผู้ต้องหาทั้งสองดำเนินคดีข้อหา “ครอบครองสัตว์ป่าคุ้มครองและสัตว์ป่าควบคุมโดยผิดกฎหมาย” นำส่งพนักงานสอบสวน กก.5 บก.ปทส. ดำเนินคดีพร้อมขยายผลหาผู้สั่งการต่อไป สำหรับสัตว์ที่พบเหล่านี้เมื่อถูกนำมาขายให้กับลูกค้ากลุ่มคนรักสัตว์ จะมีราคาแพง เพราะเป็นสัตว์ที่หายากและสวยงาม หลังจากนี้เจ้าหน้าที่จะเข้าไปตรวจที่ตลาดจตุจักรอย่างละเอียดอีกครั้งรวมทั้งขยายผลไปจับกุมเครือข่ายทั้งหมดอีกด้วย อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "15 ก.ย. 2567 06:33 น.",
    "publisher": "Thairath",
    "url": "https://www.thairath.co.th/news/local/2814467"
  },
  {
    "data": "กรมการปกครองร่วมกับตำรวจประชาชื่น บุกจับ 2 ผัวเมียเจ้าของร้านหมาล่าออนไลน์ ย่านงามวงศ์วาน หลังมีแม่แรงงานต่างด้าวเข้าร้องเรียนลูกสาว 2 คน วัย 12 และ 13 ปี ถูกลวงไปบังคับใช้แรงงานภายในร้าน ซ้ำยังยึดมือถือไม่ให้ติดต่อครอบครัว เจ้าหน้าที่นำกำลังเข้าตรวจค้นพบแรงงานต่างด้าว 6 คน มี 3 คน อายุไม่ถึง 18 ปี รวมถึง 2 ลูกสาวผู้เสียหาย เบื้องต้นพบมีการล่วงละเมิดทางเพศหลังเหยื่อแจ้งว่าถ้าไม่สบายนายจ้างผู้ชายจะบังคับให้ถอดเสื้อผ้าแล้วไปอาบน้ำด้วยกันอ้างจะเช็ดตัวให้ เบื้องต้นแจ้ง 7 ข้อหาหนัก รวบ 2 ผัวเมียนายจ้างโหดค้ามนุษย์ใช้แรงงานเด็ก แถมมีล่วงละเมิดทางเพศ เหตุเกิดกลางกรุงเปิดเผยขึ้นเมื่อเวลา 06.30 น. วันที่ 14 ก.ย. นายรณรงค์ ทิพย์ศิริ ผู้ตรวจราชการกรมการปกครองร่วมกับ พ.ต.อ.สัญญา อุบลวิรัตนา ผกก.สน.ประชาชื่น และฝ่ายสืบสวนนำหมายค้นศาลอาญา เข้าตรวจค้นบ้านเลขที่ 55/198 งามวงศ์วาน 32 แขวงทุ่งสองห้อง เขตหลักสี่ กรุงเทพมหานคร จับกุมนายวัฒนพงษ์ หรือกอล์ฟ เวชพานิช อายุ 34 ปี และ น.ส.มัสยา โรจน์ประทักษ์ อายุ 33 ปี สามีภรรยา นายจ้างโหดนำเด็กพื้นที่สูงบังคับใช้แรงงานและล่วงละเมิดทางเพศ หลังได้รับการประสานจากมูลนิธิเพื่อสิทธิมนุษยชนและการพัฒนา (HRDF) นายรณรงค์ ทิพย์ศิริ ผู้ตรวจราชการกรมการปกครอง เปิดเผยว่า ผู้ต้องหาเปิดร้านหมาล่าขายออนไลน์ อยู่ที่ซอยงามวงศ์วาน 32 ขายตั้งแต่เวลา 18.30-04.00 น. ก่อนนี้ผู้ต้องหาได้ติดต่อแม่ผู้เสียหายที่เป็นแรงงานชาวต่างด้าวว่าต้องการคนช่วยทำงานที่บ้าน ผู้เป็นแม่ให้ลูกสาว 2 คน อายุ 12 ปี กับ 13 ปี ไปช่วยงานเมื่อ 2-3 เดือนที่ผ่านมา ช่วงที่ ลูกสาวไปกินอยู่กับนายจ้างจะโดนยึดโทรศัพท์ไว้ทำให้ไม่สามารถติดต่อลูกได้ จึงประสานไปหน่วยงานที่เกี่ยวข้องจนเรื่องถึงกรมการปกครอง ประสานไปยัง สน.ประชาชื่น เพื่อขอความช่วยเหลือ ... นายรณรงค์กล่าวต่อว่า จากนั้นได้บูรณาการหน่วยงานเกี่ยวข้องเข้าตรวจค้นช่วงเช้าที่ผ่านมา บริเวณหลังบ้านดังกล่าวพบแรงงานต่างด้าว 6 คน กำลังทำงาน เป็นเด็กอายุ 12 ปี 13 ปี และ 16 ปี ที่เป็นเป้าหมาย นอกจากนี้ยังพบเเรงงานต่างด้าวอายุเกิน 18 ปี อีก 3 คน ยึดปืนไม่มีทะเบียน 9 มม. ยี่ห้อบาเร็ตต้า 1 กระบอก ปืนบีบีกัน 3 กระบอกเป็นของกลาง พร้อมโทรศัพท์มือถือของเด็กๆที่นายจ้างยึดไว้เพื่อไม่ให้ติดต่อครอบครัว ผู้ตรวจราชการกรมการปกครองกล่าวต่อว่า ข้อมูลจากพ่อแม่ผู้เสียหายแจ้งว่า นายจ้างบังคับให้ลูกทำงาน หากไม่ทำจะถูกลงโทษตีด้วยสายจูงมัดสุนัขตามขาและเข่า เมื่อลูกสาวไม่สบายมักจะถูกนายจ้างผู้ชายบังคับให้ถอดเสื้อผ้าและเข้าห้องน้ำด้วยกันอ้างว่าจะเช็ดตัวให้ รวมทั้งยึดโทรศัพท์มือถือห้ามติดต่อกับใคร พ่อแม่ยืนยันตั้งแต่ลูกทำงานเคยได้รับเงิน 5 000 บาทเพียงครั้งเดียว เบื้องต้นพบว่า 2 นายจ้างเข้าข่ายการกระทำความผิด 7 ข้อหาหนัก 1.บังคับใช้แรงงานหรือบริการ 2.จ้างเด็กอายุต่ำกว่าเกณฑ์ที่กฎหมายกำหนดเข้าทำงาน 3.เป็นผู้รับคนต่างด้าวทำงาน หรือรับคนต่างด้าวทำงานโดยที่คนต่างด้าวไม่มีใบอนุญาตทำงาน 4.ข่มขืนใจผู้อื่นให้กระทำการหรือไม่กระทำการใด หน่วงเหนี่ยวกักขัง 5.พรากเด็กหรือพรากผู้เยาว์อายุไม่ถึง 15 ปี และพรากผู้เยาว์อายุกว่า 15 ปี แต่ยังไม่เกิน 18 ปี 6.ครอบครองอาวุธปืนและเครื่องกระสุนปืนโดยไม่ได้รับอนุญาต และ 7.ข้อหาค้ามนุษย์ ส่วนการสอบสวนนายวัฒนพงษ์ หรือกอล์ฟ ให้การว่าเคยมีประวัติซื้อประเวณีเด็กช่วงปี 66 เจ้าหน้าที่ตำรวจกำลังสอบปากคำ 2 ผู้ต้องหา ก่อนส่งไปตรวจร่างกายที่โรงพยาบาลตำรวจในช่วงบ่าย ขณะที่เยาวชนทั้ง 3 คน จะสอบปากคำร่วมกับสหวิชาชีพที่บ้านพักเด็กและครอบครัว และจะดำเนิน การตามกฎหมายต่อไป อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "15 ก.ย. 2567 06:30 น.",
    "publisher": "Thairath",
    "url": "https://www.thairath.co.th/news/local/2814466"
  },
  {
    "data": "ด่านเหนือสุดแดนสยาม โดนกองทัพน้ำตีแตกกระเจิง หนักสุดในรอบ 80 ปี ตามฉากสถานการณ์น้ำท่วมใหญ่อำเภอแม่สาย จังหวัดเชียงราย ที่โดนมหันตภัยน้ำป่าจากเทือกเขาแนวชายแดนไทย-พม่า ไหลบ่าท่วมเมือง กวาดพื้นที่เขตเศรษฐกิจพินาศในชั่วพริบตา ประชาชนหนีไม่ทัน ต้องปีนหนีน้ำไปอยู่บนหลังคา บ้าน อาศัยดาดฟ้าตึก สภาพทรัพย์สินเสียหาย เสี่ยงเป็นเสี่ยงตาย อดน้ำ อดอาหาร ติดเกาะกันข้ามคืนข้ามวัน โดยการช่วยเหลือไม่สามารถฝ่าน้ำเชี่ยวกรากเข้าไปได้ ต้องใช้เฮลิคอปเตอร์ขนย้ายผู้ประสบภัย หย่อนอาหารให้ประทังชีวิต ในสถานการณ์หนักหนาสาหัสไม่แพ้กัน ปรากฏการณ์แม่น้ำกกเอ่อล้นทะลักท่วมเขตเทศบาลเมืองเชียงราย บ้านเรือน ร้านค้าพาณิชย์ โรงแรมหรู โรงเรียน สถานที่ราชการ จมบาดาล รถยนต์จมน้ำเสียหาย ถนนสายหลักจมน้ำสูงกว่า 1 เมตร ท่วมคอสะพาน รถใหญ่ยังผ่านไม่ได้ ตัดขาดการคมนาคมเกือบทุกเส้นทาง สนามบินแม่ฟ้าหลวงต้องประกาศงดเที่ยวบินทุกไฟลท์ “เชียงรายรำลึก” กลายเป็นโหมด “เชียงรายระทึก” ชาวบ้านส่วนใหญ่ไม่นึกไม่ฝันจะได้เห็นภาพมหาอุทกภัย ไม่คิดว่า “โลกเดือด” จะมาถึงไว ตั้งตัวกันไม่ทัน หนีน้ำกันจ้าละหวั่น สภาพวินาศสันตะโร และฮีโร่ตัวจริงเจ้าประจำก็คือหน่วยกู้ภัย อาสาสมัครมูลนิธิต่างๆ ภาคเอกชน รัฐวิสาหกิจ ที่เข้าช่วยเหลือผู้ประสบภัยตั้งแต่นาทีแรกๆ ลงแรง ควักปัจจัย เสี่ยงเป็นเสี่ยงตายในพื้นที่อันตราย ที่ขาดไม่ได้และเป็นหลักในการช่วยประชาชนก็คือ หน่วยทหาร 3 เหล่าทัพ ต่างระดมสรรพกำลังเข้าพื้นที่เต็มอัตราศึก ทั้งกำลังพล ยุทโธปกรณ์ สะท้อนให้เห็นในมุมที่ “มีทหารไว้ทำอะไร” กองทัพ อาสาสมัครกู้ภัย มูลนิธิ เอกชน รัฐวิสาหกิจ กลายเป็นกองทัพหน้าในการเผชิญภัยพิบัติ ชดเชยหน่วยราชการที่ติดระบบขั้นตอนไม่ทันท่วงที ... โดยเฉพาะในจังหวะที่รัฐบาลผู้นำมือใหม่เพิ่งตั้งไข่ น.ส.แพทองธาร ชินวัตร นายกรัฐมนตรี และ ครม.ป้ายแดง ยังไม่ผ่าน “พิธีกรรม” ตามรัฐธรรมนูญ รัฐบาลยังไม่แถลงนโยบายต่อรัฐสภา ไม่สามารถบริหารงาน ยังไม่มีอำนาจสั่งการข้าราชการได้ ได้แต่มองชาวบ้านผจญน้ำป่า ผวาติดเงี่ยงกฎหมาย “ตายน้ำตื้น” ท่ามกลางเสียงถามหาฝ่ายบริหารหายไปไหน ทำให้ทีมผู้นำรัฐบาลเพื่อไทยต้องรีบเทกแอ็กชันโชว์ แสดงอาการตื่นตัว ระดมตั้งวงกู้อุทกภัยเชียงรายกันตั้งแต่ชั่วโมงแรกของการแถลงนโยบายในสภา น.ส.แพทองธารนั่งหัวโต๊ะประชุมสั่งการรัฐมนตรี บิ๊กข้าราชการ ฝ่ายเกี่ยวข้อง สั่งการช่วยผู้ประสบภัย ลัดคิวด่วน นายกฯบินลงพื้นที่ทันทีที่จบคิวแถลงนโยบายต่อรัฐสภา อารมณ์แค่โพสต์รูปในโซเชียลฯยังโดนถล่มไม่รู้เวลํ่าเวลาชาวบ้านกำลังเดือดร้อน “นายกฯอิ๊งค์” เจอ โจทย์สถานการณ์หนักๆรับน้องกันแต่หัววัน มหันตภัยน้ำป่าถล่มเมืองเชียงราย ทดสอบปฏิกิริยาเชิงบริหาร เรื่องของการจัดลำดับความสำคัญในการแก้ปัญหา โดยเฉพาะเรื่องของงบประมาณ สถานการณ์ภัยพิบัติกระตุกความจำเป็นที่รัฐบาลต้องสำรอง “งบฉุกเฉิน” ไว้รับมือวิกฤติอากาศสุดขั้ว เตรียมตัวตั้งรับมหันตภัย “โลกเดือด” ไว้ได้เลย ได้ใช้แน่ “งบไม่ฉุกเฉิน” เบียดขึ้นมาอยู่ในลำดับแรก ตามสภาพความจำเป็นเห็นชัดๆ หักมุมกับ “งบไม่ฉุกเฉิน” ที่ยังไม่เห็นความชัดเจน โครงการแจกเงินหมื่น “ดิจิทัลวอลเล็ต” ที่นายพิชัย ชุณหวชิร รองนายกฯและ รมว.คลัง เพิ่งยืนยันพร้อมอัด 1.4 แสนล้าน แจก “กลุ่มเปราะบาง” 14.2 ล้านคน ภายในเดือนกันยายนนี้ ที่เหลือยังต้องแหงนคอรอลุ้นคิวเทกระจาดรอบต่อไป ในสภาพยึกๆยักๆ กึกๆ กักๆ แบบที่ “ดร.ไหม” น.ส.ศิริกัญญา ตันสกุล สส.บัญชีรายชื่อ กัปตันทีมเศรษฐกิจพรรคประชาชน เบิ้ลบลัฟดักทางเรือธงเพื่อไทย เจ๊งไม่ว่า เสียหน้าไม่ได้ เหมือนเมาหมัดทำๆไปก่อน สุดท้ายเครดิตความเชื่อมั่นรัฐบาลจะไม่เหลือ พายุหมุนเศรษฐกิจที่คาดหวัง จะกลายเป็นแค่หย่อมความกดอากาศต่ำ ทีมผู้นำหญิงเถียงไม่เต็มปากเต็มคำ เพราะถึงจุดที่ต้องยอมรับกันโดยสภาพ “เงินหมื่นวอลเล็ต” ไม่ตรงปก แก้แล้วแก้อีกจนแทบไม่เหลือเค้าที่หาเสียง แต่จำเป็นต้องลุยไฟ ไฟต์บังคับแก้เหลี่ยมการเมืองเฉพาะหน้า แต่ระยะยาวยังไม่ชัวร์ว่าจะกระตุ้นวิกฤติเศรษฐกิจได้หรือไม่ และมันจะเป็น “เดิมพันหมดหน้าตัก” ของผู้นำรัฐบาลเพื่อไทย ในสภาพที่ลมฟ้าอากาศยังแปรปรวน ภูมิคุ้มกันขึ้นๆ ลงๆ ตามดีลอำนาจที่เกาะเกี่ยวด้วยผลประโยชน์บางๆ ภายใต้คลื่นลมการเมืองกำลังกระเพื่อมแรง แฝงเหลี่ยมเกมชิงกระดานอำนาจ “กระแสจริยธรรม” เชี่ยวกรากไม่แพ้กระแสน้ำป่าไหลหลาก วัดจากปมเสี่ยง “นายกฯคนสุดท้องตระกูลชิน” โดนปักชนัก ยังไม่ทันได้นั่งทำงานบนตึกไทยคู่ฟ้า ทำเนียบรัฐบาล ก็เจอไปร้องเรียนคุณสมบัติและจริยธรรมไป 6 กรรม ตามข้อมูลที่สำนักข่าวอิศรารวบรวม 1.นายเรืองไกร ลีกิจวัฒนะ ยื่นให้คณะกรรมการการเลือกตั้ง (กกต.) ตรวจสอบการเป็นกรรมการบริษัท 20 แห่งของ น.ส.แพทองธาร ที่ยื่นลาออกในห้วงเวลาคาบเกี่ยวกับการถูกเสนอให้รับตำแหน่งนายกรัฐมนตรี 2.นายเรืองไกร ลีกิจวัฒนะ ยื่นร้องให้ กกต.ตรวจสอบเรื่องจริยธรรม น.ส.แพทองธาร ยินยอมให้นายทักษิณ ชินวัตร อดีตนายกฯในตำนาน บิดามาครอบงำตำแหน่งนายกฯหรือไม่ 3.นายเรืองไกร ลีกิจวัฒนะ ยื่นให้ กกต.ตรวจสอบกรณีเสนอชื่อนายภูมิธรรม เวชยชัย เป็น รมว.กลาโหม เข้าข่ายมีความไม่ซื่อสัตย์สุจริตเป็นที่ประจักษ์ เนื่องจากนายภูมิธรรม หรือ “สหายใหญ่” เคยร่วมกระทำการในลักษณะที่อาจเข้าข่ายเป็นการล้มล้างหรือปฏิปักษ์ต่อระบอบการปกครองในระบอบประชาธิปไตยฯ 4.นายเรืองไกรยื่นคำร้องขอให้สำนักงานป้องกันและปราบปรามการทุจริตแห่งชาติ (ป.ป.ช.) ตรวจสอบ กรณี น.ส.แพทองธารชักชวนรัฐมนตรีทำ “มินิฮาร์ต” ขณะกำลังสวมชุดปกติขาวถ่ายรูปหมู่ ครม. เข้าข่ายผิดจริยธรรมหรือไม่ 5.คณะนิติชน-เชิดชูธรรม ยื่นคำร้องต่อ กกต. ขอให้นายทะเบียนพรรคการเมืองเสนอ กกต.เพื่อออกคำสั่งให้คณะกรรมการบริหารพรรคเพื่อไทยพ้นจากตำแหน่งทั้งคณะ และขอให้ กกต.ใช้อำนาจยื่นต่อศาลรัฐธรรมนูญเพื่อวินิจฉัยความเป็นนายกรัฐมนตรีของ น.ส.แพทองธารต้องสิ้นสุดลงหรือไม่ เนื่องจากอาจมีพฤติกรรมที่ฝ่าฝืนต่อมาตรฐานทางจริยธรรมอย่างร้ายแรง 6.คณะนิติชน-เชิดชูธรรม ยื่นคำร้องต่อ กกต. ขอให้ส่งเรื่องไปยังศาลรัฐธรรมนูญให้วินิจฉัยว่าความเป็นนายกรัฐมนตรีของ น.ส.แพทองธารสิ้นสุดลงหรือไม่ จากการแต่งตั้ง พ.ต.อ.ทวี สอดส่อง เป็น รมว.ยุติธรรม สืบเนื่องกับกรณีนายทักษิณ ชินวัตร ได้รับสิทธิรักษาพยาบาลบนตึกชั้น 14 ดีกว่าผู้ต้องขังรายอื่น โดยเรือนจำพิเศษกรุงเทพฯ และโรงพยาบาลตำรวจเลือกปฏิบัติไม่เป็นธรรม ลำพัง “นายกฯ 2 พ่อลูก” ก็นับปมร้องเรียนกันไม่ทัน ไม่นับ 11 รัฐมนตรี ที่ไม่ผ่าน “เครื่องสแกนจริยธรรม” สัญญาณเตือนตี๊ดๆเหมือนพกระเบิดไปนั่งข้างนายกฯ พร้อมตูมตามได้ทุกขณะ จุดบอดสถานะ “ครม.ญาติกา” ผ่องถ่ายอำนาจกันในตระกูล และก็จับทิศทางได้ไม่ยาก วิถีการล็อกเป้าถล่มมาจาก “คนในป่าฯ” นอกจาก “มือสอยอันดับหนึ่งของโลก” อย่าง “เรืองไกร” ยังตอกย้ำด้วยการตั้งนักร้องตัวพ่ออย่างนายไพบูลย์ นิติตะวัน เป็นเลขาธิการพรรคพลังประชารัฐ ชัดเจนว่า “บิ๊กป้อม” พล.อ.ประวิตร วงษ์สุวรรณ หัวหน้าค่าย พปชร.จัดเต็มเกมกฎหมาย นั่นจึงเป็นที่มาของ “ห่ากระสุน” ถล่มกลับแบบหูดับตับไหม้ ปรากฏการณ์แฉคลิปลับ เสียงคลับคล้าย “ลุงในป่าฯ” หลายเวอร์ชัน ทั้งขอขึ้นเป็นเบอร์หนึ่งสักครั้งในชีวิต ไล่บี้ “ไอ้โอ๋” ลูกพรรคอมเงิน สั่งการฝากเด็กในการแต่งตั้งโยกย้ายข้าราชการมหาดไทย รวมไปถึงการบัญชาเกม “นักร้องระดับชาติ” ทีม พปชร.โบ้ยเป็นเอไอ แต่สังคมฟังแล้วฟันธงมี “หนอนบ่อนไส้” ฝีมือ “ก๊วนกบฏ” สำแดงฤทธิ์ทรยศ “นายพล” โชว์ภักดี “นายใหญ่” ในอาการแสบๆแบบที่ “ผู้กองนัส” ร.อ.ธรรมนัส พรหมเผ่า หัวหน้าก๊วนกบฏ พปชร.พูดแค่ว่า เคย เตือนแล้วให้ระวังโดนดักฟัง แล้วก็เป็น “เด็จพี่” นายพร้อมพงศ์ นพฤทธิ์ อดีตโฆษกพรรคเพื่อไทย ที่รับงานเคลียร์บิล ลุยยื่น ป.ป.ช.ลุยสอบ “คลิปเสียงคล้ายลุงป้อม” ย้อนศร กระแทกต่อมจริยธรรมกันแบบตาต่อตา ฟันต่อฟัน เปิดเกมท้าล้มเดิมพัน ยกระดับศึก “นิติสงคราม” เต็มรูปแบบ แฝงเกมสางแค้นเอาคืนไม่ลดละ หน่วงรัฐบาลผู้นำคนสุดท้องตระกูลชินให้ต้องระแวง แทบไม่มีสมาธิในการบริหาร เกร็งกับการสะดุดเงี่ยงจริยธรรม ไม่รู้จะพลาดสะดุดตอนไหน. \"ทีมการเมือง\"  คลิกอ่านคอลัมน์ “วิเคราะห์การเมือง” เพิ่มเติม",
    "category": "politic",
    "date": "15 ก.ย. 2567 06:25 น.",
    "publisher": "Thairath",
    "url": "https://www.thairath.co.th/news/politic/2814376"
  },
  {
    "data": "ขึ้นชื่อว่าเป็นนักสะสมเครื่องประดับอัญมณีชั้นสูงระดับท็อปของเมืองไทย ที่เป็นแขก VVIP ได้รับเชิญไปร่วมงานพรมแดงครั้งสำคัญของไฮจิวเวลรีแบรนด์ระดับโลกมานับไม่ถ้วน โดยทุกครั้งที่ หญิงแกร่งแห่งวงการเหล็กและวัสดุก่อสร้าง “โต้ง จรรยา สว่างจิตร” ปรากฏกาย มักจะสะกดทุกสายตาด้วยเครื่องประดับอัญมณีชั้นสูงชิ้นหายาก ซึ่งเป็นที่ใฝ่ฝันอยากครอบครองของนักสะสมทั้งโลก จะเรียกว่าเป็นรักแรกพบ หรือรักแท้ชั่วนิรันดร์ ความหลงใหลในประกายเพชรของ “คุณโต้ง” สปาร์กตั้งแต่วัยรุ่น และเพิ่มดีกรีความปรารถนาร้อนแรงขึ้นตามวัย โดยล้วนเกิดจากการสะสมด้วยน้ำพักน้ำแรงตัวเอง “เก็บเองทั้งหมด เจ๋งกว่าได้มรดกมา ดิฉันให้รางวัลตัวเองด้วยการซื้อเพชร!! ย้อนไปดิฉันมีความรู้สึกสนใจเครื่องประดับเพชรมาตั้งแต่อายุยี่สิบกว่า เมื่อก่อนเวลาคุณแม่ไปร้านเพชร เราก็ตามท่านไป พี่สาวไปซื้อเราก็ตามพี่สาวไป มาภายหลังพอมีครอบครัวเราก็เริ่มซื้อเป็นของตัวเอง” คุณโต้งย้อน ความหลังขณะให้สัมภาษณ์ในนิตยสาร HELLO! ฉบับที่ 9 กันยายน 2567 “เมื่อดิฉันเข้ามาสู่วงสังคม ก็ได้รับคำชวนจาก “เจ้ากอแก้วประกายกาวิล ณ เชียงใหม่” ให้ไปร่วมงานการกุศลของสมาคมไลอ้อนส์รามา ที่ท่านเป็นนายกสมาคม อยู่เป็นประจำ ทำให้เราค่อยๆเข้ามาสู่วงการเพชร ซึ่งสมัยก่อนเวลาเมืองไทยจัดงานเพชร ก็จะเป็นแบรนด์ไทย อย่างเช่น บลูริเวอร์ ไดมอนด์ ของ “คุณณรงค์ ธรรมาวรานุคุปต์”  แฟรงค์ จิวเวลรี ของ “คุณชัยยศ เอี่ยมอมร พันธ์” มี บิวตี้ เจมส์ ของ “คุณหนึ่ง–สุริยน ศรีอรทัยกุล” แบรนด์เพชรเมืองนอกยังไม่ค่อยมี ... ...แต่ละปีแบรนด์เหล่านี้จะจัดงานปีละครั้งหรือสองครั้ง เราก็จะได้รับเชิญไปร่วมงาน แล้วก็เริ่มซื้อมาเรื่อยๆ แต่ไม่ได้ซื้อชิ้นใหญ่ จนมาช่วง พ.ศ.2540 เศรษฐกิจไทยไม่ดีทั้งประเทศ หลายธุรกิจมีปัญหา แต่บริษัทดิฉันไม่ได้รับผลกระทบจากการลดค่าเงินบาท เพราะตอนนั้นเราไม่ได้ทำธุรกิจใหญ่ ก็มีคนรู้จักกันเขาเอาเพชรของคนเคยรวยมาปล่อย แล้วท่านผู้การประจักษ์ (“พันเอก (พิเศษ) ประจักษ์ สว่างจิตร” สามีผู้ล่วงลับ) ก็ชอบดูเพชรมาให้ เพราะราคาดี บางชิ้นเป็นของหลุดจำนำบ้าง หรือคนไม่มีเงินเขาเอามาขายให้เรา แต่ก็เป็นเพชรน้ำธรรมดา เพราะตอนนั้นเรายังดูไม่เป็นสักเท่าไหร่” จากเพชรที่ซื้อเองและมีคนนำมาเสนอขาย “คุณโต้ง” เริ่มเข้าสู่วงการประมูลระดับโลกในเวลาต่อมาและทำให้การซื้อเพชรในช่วง 10 ปีหลังมานี้ เน้นไปที่การเก็บสะสมไฮจิวเวลรี ซึ่งพิสูจน์แล้วว่ามีแต่ทวีมูลค่าขึ้นเรื่อยๆตามกาลเวลา “ดิฉันสะสมเพชรมานาน แต่ถ้าสะสมเพื่อการลงทุนจริงๆ โดยเน้นแบรนด์ระดับสูง ก็ราว 10 ปีได้ โดยเริ่มจากแบรนด์ Mouawad ก่อน แล้วก็มาสะสมเพชรสีเหลืองของ Graff ซึ่งมีราคาที่สมเหตุสมผล ดิฉันไม่ได้เป็นคนดูของเก่ง การซื้อเพชรที่มีแบรนด์และมีการการันตี ทำให้เราสบายใจได้ว่าเพชรจากที่ไหน พลอยจากที่ไหน น้ำหนักเท่าไหร่ ...เวลาที่คริสตี้ส์จัดประมูลเพชร เขาจะมีแค็ตตาล็อกส่งมาให้เราเลือก เพชรที่นำมาประมูลล้วนเป็นจิวเวลรีแบรนด์ระดับโลกทั้งนั้น และราคาเป็นมาตรฐานแน่นอนอยู่แล้ว เราไม่ต้องมาเช็กว่าเพชรมีปัญหาไหม เพชรมีตำหนิไหม เพราะแบรนด์เหล่านี้จะมีใบการันตีมาด้วย ถ้าไม่มีใบการันตีแล้วต้องการขาย จะไม่ได้ราคาอย่างที่ควรเป็น ...นานมาแล้วดิฉันเคยประมูลเพชร “Van Cleef & Arpels” มาชิ้นหนึ่ง เมื่อปล่อยให้คนอื่นประมูลต่อก็มีกำไร ใบการันตีนี่สำคัญนะ ต้องถือเอาไว้ หากว่าทำหายก็ต้องให้แบรนด์ทำให้ใหม่” ในแวดวงของผู้หลงใหลอัญมณี เป็นที่เลื่องลือว่า “คุณโต้ง” คือนักสะสมเครื่องประดับไฮจิวเวลรีระดับเอ-ลิสต์ตัวจริงเสียงจริง โดยทุกชิ้นที่เลือกสวมใส่ออกงานล้วนแต่เป็นชิ้นหายากประเมินมูลค่าไม่ได้ “ดิฉันชอบเพชรชิ้นใหญ่ๆ เพราะเหมาะกับบุคลิกของเราเองที่เป็นผู้หญิงสตรอง และหากมองในแง่ของการลงทุน ราคาของเพชรชิ้นใหญ่จะขยับขึ้นสูง ที่สำคัญอีกประการหนึ่งคือมูลค่าของเพชรจะมาพร้อมชื่อเสียงของแบรนด์และดีไซน์ ยิ่งถ้าเราสะสมเพชรที่มีอยู่ชิ้นเดียวในโลกด้วยแล้ว ราคาจะยิ่งขึ้นสูงไปอีก แต่การจะลงทุนชิ้นไหน เราต้องชอบชิ้นนั้นด้วย ... ...อย่างสร้อยคอของ “Van Cleef & Arpels” เส้นนี้ เป็นเพชรจากเหมืองในประเทศเลโซโท แอฟริกาใต้ น้ำหนัก 80 กะรัต ที่อยู่กับเราเม็ดนี้เป็นเม็ดที่ใหญ่ที่สุดในคอลเลกชันเพชร “เลโซโท เลเจนด์” และมีอยู่เม็ดเดียวในโลก”...หญิงเหล็กชวนให้พิศสร้อยคอเพชรประดับทับทิม ที่โดดเด่นด้วยเพชรน้ำงามหนึ่งเดียวในโลก ซึ่งออกแบบพิเศษให้สามารถดัดแปลงในการสวมใส่ “ครั้งหนึ่ง “Van Cleef & Arpels” เคยขอยืมสร้อยดิฉันไปจัดโชว์ในงานนิทรรศการของแบรนด์ที่เกาหลี มีนักธุรกิจที่ได้รับเชิญไปงานนั่งอยู่ตรงข้ามเรา พอเขาอ่านป้ายชื่อเรา เขาก็ตื่นเต้นว่าเราเป็นเจ้าของสร้อยเพชรชิ้นที่โชว์อยู่” ตอกย้ำอีกครั้งว่าความ VVIP ของ “คุณโต้ง” เป็นที่กล่าวขานไปทั้งภูมิภาค “เวลาเขาเชิญไปงาน เขาจะจัดเพชรให้เราดูเป็นคนแรกในเซาท์อีสต์เอเชีย ตอนจัดที่ฮ่องกงเขาก็ให้เราดูเป็นคนแรก เป็นการให้เกียรติเรา และเขารู้ว่าคนไทยมีกำลังซื้อ เวลาซื้อดิฉันจะตัดสินใจตรงนั้นเลยทุกชิ้น เพราะเรามั่นใจในเพชรของเขา เขารักษาชื่อเสียงของแบรนด์ เราเองก็รู้คุณภาพของแบรนด์ระดับนี้ทุกแบรนด์ ไม่ว่า Van Cleef & Arpels  BVLGARI และ Graff” ... “เดี๋ยวนี้ไม่ได้ประมูลแล้ว เขาเอาแค็ตตาล็อกส่งมาให้เราดู ซึ่งราคาเขาเป็นสแตนดาร์ดไพรซ์อยู่แล้ว ถ้าเราดูแล้วชอบเราก็ซื้อ เวลาแบรนด์เอาไปแสดงงานเขาขายหมดทุกงาน ลูกค้าเขาระดับบิ๊กๆทั้งนั้น...พอเราได้มาก็ได้เอาไปโชว์ที่นั่นที่นี่ พอคนเห็นเขาก็จะดูว่าใครซื้อ ใครเป็นเจ้าของ เมืองไทยนี่กำลังซื้อเยอะนะ เมื่อก่อนต่างประเทศไม่สนใจเมืองไทยเลย เขาไม่คิดว่าคนไทยกล้าซื้อ แต่เดี๋ยวนี้คนไทยกล้าซื้อกว่าเมื่อก่อนมาก เขาหันมาสะสมเพชรเพื่อการลงทุนกันเยอะขึ้น แบรนด์เองก็ต้องการสร้างตลาดของเขาเหมือนกัน เริ่มมีการให้เครดิต มีหลายแบรนด์เข้ามาติดต่อศูนย์การค้า มาทำป๊อปอัป บางคนก็มาลงทุนเลย เราเองก็ดีใจว่าทำให้แบรนด์ต่างชาติเขาสนใจประเทศไทย พอเขาเปิดร้านในประเทศไทย ก็ทำให้คนต่างประเทศเข้ามาซื้อเพชรในเมืองไทย ได้ช่วยเศรษฐกิจร้านเพชรในไทย และที่ตามมาคือเขาได้ใช้บริการอื่นๆของไทยด้วย ไม่ว่าจะที่พักโรงแรม อาหารการกิน ดึงนักลงทุนเข้ามาในประเทศไทย” ความเป็นหญิงเหล็กสุดสตรองที่เฉียบคมและมีวิสัยทัศน์ของ “คุณโต้ง” ยังสะท้อนให้เห็นผ่านมุมมองการเลือกซื้อเพชรที่ยากจะเลียนแบบได้ ... “เรื่องซื้อเพชรสำหรับดิฉันต้องมี 3 อย่าง คือ ตาถึง...เงินถึง...ใจถึง คุณมีเงินแต่ไม่กล้าซื้อก็ไม่ได้นะ แต่ถ้ามีตอนไหนที่ดิฉันยังไม่ซื้อ ณ เวลานั้น แสดงว่าเรายังไม่ชอบร้อยเปอร์เซ็นต์ ก่อนจากกัน “คุณโต้ง” ย้ำว่า“การลงทุนกับเพชรเป็นกำไรชีวิต มีเงินต้องใช้เงิน ไม่ใช่ให้เงินใช้เรา มีเงินแล้วเก็บอย่างเดียวไม่เอา...เราไม่ได้ซื้อเพราะต้องการโชว์ออฟ เราได้ใช้ด้วย ถ้าปล่อยออกไปก็มีกำไร กำไรเยอะด้วย ยิ่งเราสะสมแบบมีชิ้นเดียวในโลก หาก 20 ปีข้างหน้าแบรนด์ซื้อคืนเพื่อนำไปเข้ามิวเซียม ราคาในตอนนั้นไม่รู้เป็นเท่าไหร่” สมกับเป็นหญิงเหล็กแถวหน้าของเมืองไทยจริงๆ ทั้งตาถึง...เงินถึง และใจถึง แถมยังช่วยกู้ศักดิ์ศรีคนไทยให้มีที่ยืนบนเวทีโลก!! ทีมข่าวหนังสือพิมพ์ไทยรัฐ อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "lifestyle",
    "date": "15 ก.ย. 2567 06:25 น.",
    "publisher": "Thairath",
    "url": "https://www.thairath.co.th/lifestyle/woman/2814402"
  },
  {
    "data": "คนพรรคเพื่อไทยเปิดศึกน้ำลาย ดาหน้าโต้ฝ่ายค้าน “มนพร” เต้นดีแต่ผลิตวาทกรรมเน้นคอนเทนต์ “วิสุทธิ์” ชี้หมดยุคใส่ร้ายกันแล้ว “บรู๊ค” แนะลดวาทกรรมจับผิด มุ่งหน้าทำงานไป “ประเสริฐ” เด้งรับปราบอาชญากรรมออนไลน์ ฟุ้ง 1 ปีผลงานเพียบ “พิธา” ตอกรัฐบาลผวาจริยธรรมล้นเกินจนลืมหน้าที่ ห่วงภาวะผู้นำวิกฤติ ฉะสมานฉันท์กันอยู่แค่ 25-30 คน ใน ครม. “เรืองไกร” บี้ซ้ำสอบจริยธรรมนายกฯตั้ง “สุรพงษ์” รมช.คมนาคม “สิระ” กระตุก “ไพบูลย์” คิดสั้นทำนิติสงครามกับสื่อ “วัน” บอก “ลุงป้อม” ไม่กังวลคลิปลับ “เอกนัฏ” สั่งยกเครื่องปฏิรูปอุตสาหกรรม 3 ด้าน ควันหลงหลังการแถลงนโยบายของรัฐบาล แกนนำพรรคเพื่อไทยเปิดศึกน้ำลายโต้กลับฝ่ายค้าน นายดนุพร ปุณณกันต์ โฆษกพรรคเพื่อไทย แนะเลิกผลิตวาทกรรมเพื่อก้าวข้ามนายทักษิณ ชินวัตร อดีตนายกฯ แล้วมุ่งหน้าทำหน้าที่แก้ไขปัญหาความเดือดร้อนของประชาชนไป เมื่อวันที่ 14 ก.ย. นายประเสริฐ จันทรรวงทอง รองนายกรัฐมนตรีและ รมว.ดิจิทัลเพื่อเศรษฐกิจและสังคม (ดีอี) ให้สัมภาษณ์ว่านโยบายรัฐบาลที่ น.ส.แพทองธาร ชินวัตร นายกรัฐมนตรี แถลงต่อที่ประชุมรัฐสภาไป มีหลายเรื่องที่กระทรวงดีอีต้องเข้าไปมีส่วนขับเคลื่อน โดยเฉพาะนโยบายเร่งด่วนข้อที่ 9 เกี่ยวกับการเร่งแก้ไขปัญหาอาชญากรรมออนไลน์ การเพิ่มศักยภาพและประสิทธิภาพ ในการป้องกันและปราบปรามแก๊งคอลเซ็นเตอร์ รวมถึงอาชญากรรมออนไลน์ในรูปแบบใหม่ๆ กระทรวงดีอี โดยความร่วมมือกับหลายหน่วยงานได้ดำเนินการมาต่อเนื่องอยู่แล้ว ... นายประเสริฐกล่าวว่า 1 ปีที่ผ่านมา ผลการปฏิบัติงานของศูนย์ปฏิบัติการต่อต้านอาชญากรรมออนไลน์ (Anti-Online-Scam Operation Center : AOC) โทร. 1441 หรือศูนย์ AOC 1441 ตั้งแต่วันที่ 1 พ.ย.2566 พบว่ามีเรื่องร้องเรียนลดลง มูลค่าความเสียหายก็ลดลงด้วย นอกจากนี้ ก็ยังได้ดำเนินมาตรการ “ระเบิดสะพานโจร” สุ่มตรวจสอบเสาสัญญาณของผู้ให้บริการโทรศัพท์เคลื่อนที่ และผู้ให้บริการอินเตอร์เน็ตในพื้นที่ชายแดน ที่อาจมีความเสี่ยงให้ขบวนการอาชญากรรมออนไลน์ หรือแก๊งคอลเซ็นเตอร์ ที่มีฐานอยู่บริเวณชายแดน ตลอดจนการประสานความร่วมมือระหว่างประเทศ โดยมีการลงนามความร่วมมือระหว่างกระทรวงดีอีไทย และกระทรวงการไปรษณีย์และโทรคมนาคมแห่งราชอาณาจักรกัมพูชาในการปราบปรามแก๊งคอล เซ็นเตอร์และไฮบริดสแกม นายประเสริฐกล่าวว่า ที่ผ่านมากระทรวงดีอีได้เดินหน้าปราบปรามแก๊งคอลเซ็นเตอร์ และอาชญากรรมออนไลน์มาอย่างต่อเนื่อง แต่ก็ทราบดีว่าโจรออนไลน์เหล่านี้ยังคงสร้างความเดือดร้อนให้ประชาชนไม่หยุด รัฐบาลโดยนายกฯแพทองธาร จึงได้ดำริให้เรื่องนี้เป็นนโยบายเร่งด่วน และในนโยบายของรัฐบาลยังมีอีกหลายเรื่องที่กระทรวงดีอีต้องเข้ามาร่วมขับเคลื่อนทั้งในแง่เศรษฐกิจและสังคม ไม่ว่าจะเป็นการขับเคลื่อนเศรษฐกิจดิจิทัล เพื่อสร้างโอกาสและรายได้ให้แก่คนไทย รวมทั้งการพัฒนากำลังคนดิจิทัล สร้างภูมิทัศน์ประเทศไทยให้มีความพร้อมด้วยดิจิทัลในทุกมิติ เพื่อดึงดูดนักลงทุน และชาวต่างชาติ ที่ต้องการเข้ามาอาศัย แต่ขณะเดียวกันต้องช่วยเหลือผู้ประกอบการเอสเอ็มอี ไทยที่ไม่ได้รับความเป็นธรรมในการแข่งขันของแพลตฟอร์มต่างชาติด้วย นางมนพร เจริญศรี รมช.คมนาคม กล่าวว่า ฝ่ายค้านยังคงใช้วาทกรรมวนเวียน ทั้งรัฐบาลข้ามขั้ว ตระบัดสัตย์ รวมถึงมีคนสั่งการ วนเวียนแต่เรื่องนี้ ไม่ได้เน้นสาระที่เป็นนโยบายมาตั้งแต่รัฐบาลของนายเศรษฐา ทวีสิน อดีตนายกฯ ที่ทำไว้ผลิดอกออกผล อย่างไร เน้นคอนเทนต์มากกว่า เมื่อถามว่าสิ่งที่ฝ่ายค้านแสดงความเห็น จะกระทบการทำงานของรัฐบาลหรือไม่ นางมนพรตอบว่า เป็นธรรมดาของการเมือง การแสดงความเห็นมาจากทั้งฝ่ายค้านและฝ่ายรัฐบาล รัฐบาลรับฟังเสียงของทุกคนและทุกกลุ่ม ทั้งนอกและในสภาฯ รวมถึงประชาชน เอาข้อเสนอแนะเหล่านั้นมาเป็นข้อสังเกต และทำนโยบายเป็นจริงให้ได้ นายวิสุทธิ์ ไชยณรุณ ประธานวิปรัฐบาล กล่าวว่า เป็นเรื่องธรรมดาที่ฝ่ายค้านจะสร้างวาทกรรมการเมือง ก็ว่ากันไป แต่สิ่งที่ควรพูดคือเรื่องน้ำท่วม ที่เป็นปัญหาประชาชนกำลังลำบาก คนเป็นนักการเมือง ต้องคิดถึงความทุกข์ยากประชาชนก่อน การสร้างวาทกรรมไม่ใช่สิ่งที่เหมาะสมในยุคปัจจุบัน ชาวบ้านเขาไม่ได้ชอบใช้ถ้อยคำกระแนะกระแหนใส่ร้ายกัน หมดยุคหมดสมัยแล้ว เมื่อถามว่าฝ่ายรัฐบาลจะมีผลงานเพื่อโต้การโจมตีของฝ่ายค้านอย่างไร นายวิสุทธิ์ตอบว่า เรื่องแก้รัฐธรรมนูญที่เขาบอกว่าเราไม่จริงจัง แต่วิปฝ่ายค้านและวิปรัฐบาลประชุมเรื่องนี้มา 2 อาทิตย์แล้ว ไม่รู้ว่าไม่รู้หรือแกล้งไม่รู้ ไม่ใช่เราไม่ทำ แต่ที่เดินหน้าเร็วกว่านี้ไม่ได้ เพราะต้องรอกฎหมายประชามติออกมาก่อน แต่ไม่เป็นไร ตอน เราเป็นฝ่ายค้านก็ต้องหาวาทกรรมมาว่ารัฐบาลเช่นกัน นายดนุพร ปุณณกันต์ โฆษกพรรคเพื่อไทย กล่าวว่า ภาพรวมการแถลงนโยบายรัฐบาลเป็นไปด้วยดี ขอบคุณพรรคร่วมรัฐบาล และข้อเสนอแนะที่เป็นประโยชน์จากทุกฝ่าย น.ส.แพทองธาร ชินวัตร นายกฯ นำเสนอนโยบายวางรากฐานให้ประเทศครบทุกด้าน ถือเป็นการเริ่มต้นการทำหน้าที่ประมุขฝ่ายบริหารได้สมบูรณ์แล้ว แต่มีข้อสังเกตคือฝ่ายค้านที่พยายามหยิบยกวาทกรรมที่ไม่สามารถก้าวข้ามนายทักษิณ ชินวัตร อดีตนายกรัฐมนตรีได้ น่าผิดหวังมาก ไม่ว่าจะเป็นวาทกรรม “นายใหญ่ นายทุน นายหน้า” ของผู้นำฝ่ายค้าน หรือที่บอกว่าอยากเห็นนายกฯมีแสงสว่างในตัวเอง ยิ่งตอกย้ำว่าการเมืองใหม่ที่อยากเป็นนั้นไม่มีอยู่จริง กลับทำให้การอภิปรายนโยบายบิดเบี้ยว จนคล้ายกับการอภิปรายไม่ไว้วางใจ ไม่ตรงกับวัตถุประสงค์การประชุมรัฐสภาในครั้งนี้ ขณะนี้เป็นช่วงเวลาที่ยากลำบากสำหรับพี่น้องชาวเชียงราย เชียงใหม่ ที่กำลังประสบอุทกภัย เป็นเวลาที่ทุกภาคส่วนควรร่วมมือร่วมใจกันทำงานเพื่อประชาชน มากกว่าการสาดวาทกรรมจับผิดการทำงานของนายกฯ เพราะไม่เกิดผลดีแต่อย่างใด นายวรชัย เหมะ อดีต สส.สมุทรปราการ พรรคเพื่อไทย กล่าวว่า หลังแถลงนโยบายเสร็จสิ้นรัฐบาลก็เริ่มงานทันที นายกฯเรียกประชุมหน่วยงานแก้ปัญหาน้ำท่วมและลงพื้นที่ทันที ทำให้เห็นว่ารัฐบาลมีความตั้งใจจริงในการทำงานแก้ปัญหาให้ประชาชน ประกอบกับนโยบายที่แถลงไปพูดถึงมิติทั้งความมั่นคงและเรื่องเศรษฐกิจ ที่จะมีเมกะโปรเจกต์เกิดขึ้น ไม่ว่าจะเป็นโครงการดิจิทัลวอลเล็ตแจกเงินสด 1 หมื่นบาท โครงการเอนเตอร์เทนเมนต์คอมเพล็กซ์ ทุกภาคส่วนตอบรับดี ทำให้ความเชื่อมั่นประเทศกลับมา จากที่ห่างหายไปกว่า 10 กว่าปี วันนี้นักลงทุนทั้งในและต่างประเทศ ต่างพูดถึงประเทศไทยในทางบวก เห็นได้ชัดจากตลาดหลักทรัพย์ไทยพุ่งสูงมากที่สุดในโลก ค่าเงินบาทแข็งค่าขึ้น เชื่อว่าหลังจากนี้นักลงทุนต่างชาติจะเดินหน้าเข้ามาลงทุนในไทยเพิ่มขึ้น จะมีการตั้งโรงงานเพิ่มการจ้างงาน เพราะวันนี้ประเทศไทยมีความสามัคคีปรองดอง ตั้งรัฐบาลทุกสีเสื้อ การเมืองมีเสถียรภาพ เชื่อว่าภายใต้การนำของ น.ส.แพทองธาร ประเทศไทยจะเดินหน้าไปได้ดียิ่งขึ้นอย่างแน่นอน ขณะที่นายพิธา ลิ้มเจริญรัตน์ อดีตหัวหน้าพรรคก้าวไกล กล่าวถึงเสียงวิจารณ์ น.ส.แพทองธาร ชินวัตร นายกรัฐมนตรี ไม่กล้าลงพื้นที่ดูปัญหาน้ำท่วมเพราะยังไม่ได้แถลงนโยบายต่อรัฐสภาในช่วงที่ผ่านมาว่า เมื่อวาน น.ส.แพทองธารก็ลงพื้นที่แล้ว แต่มองว่าการนำจริยธรรมมาลงโทษทำให้เกิดเหตุการณ์แบบนี้ และเห็นได้ชัดว่ารัฐบาลกังวลเรื่องจริยธรรมจนล้นเกิน ทำให้เมื่อมาชั่งน้ำหนักระหว่างความเดือดร้อนของประชาชนหรือจะโดนร้อง กลับกังวลว่าจะโดนร้องสูงกว่าเป็นเรื่องที่น่ากังวล เพราะจะทำให้ภาวะผู้นำเกิดวิกฤติทันที เมื่อมองเห็นถึงปัญหาฝ่ายกฎหมายของพรรคประชาชน (ปชน.) เตรียมแก้ปัญหาเรื่องการใช้จริยธรรมเป็นเครื่องมือทำลายล้างทาง การเมือง นายพิธายังกล่าวถึงกรณี น.ส.แพทองธาร ระบุถึงฝ่ายค้านอย่าเป็นฝ่ายแค้นว่า เมื่อคืนนี้ขึ้นเครื่องบินไฟลท์เดียวกับนายสมศักดิ์ เทพสุทิน รมว.สาธารณสุข เสียดายที่มีโอกาสพูดคุยกันน้อยไปหน่อย จะได้พูดกับนายสมศักดิ์ว่า เป็นคู่แข่งไม่ใช่คู่แค้นไม่ได้ไร้เดียงสาทางการเมือง เห็นที่แค้นกันมากเมื่อ 20 ปีก่อน ก็เป็นรัฐบาลเดียวกัน หรือที่รัฐประหารครอบครัวตัวเองก็กลับมาเป็น ครม.เดียวกัน ขณะนี้เหมือนการสมานฉันท์กันของกลุ่มชนชั้นนำ แต่ควรสมานฉันท์กับประชาชนด้วย การเสาะหาข้อเท็จจริงถึงเหตุการณ์ที่เกิดขึ้น หรือการแก้ไขกฎหมายให้เกิดความรับผิดชอบกับผู้ที่สังหารประชาชน หรือใบอนุญาต ที่จะทำให้เกิดการฆ่าคน จะไม่เกิดขึ้นอีกในอนาคต แบบนี้ต่างหากที่เป็นการเซ็ตซีโร่ประเทศ เกิดความสมานฉันท์จริงไม่มีขั้ว ตรงไปตรงมา แข่งขันกันบนระบบเป็นสิ่งที่เราเคยพยายามผลักดันตอนเป็นแกนนำจัดตั้งรัฐบาล เสียดายโอกาสในการสมานฉันท์กันทั้งประเทศ รวมถึงประชาชน กลายเป็นสมานฉันท์กันแค่ 25-30 คนที่อยู่ใน ครม.ตอนนี้ นายเรืองไกร ลีกิจวัฒนะ สมาชิกพรรคพลังประชารัฐ (พปชร.) กล่าวว่า ได้ส่งคำร้องไปยังคณะกรรมการการเลือกตั้ง (กกต.) เพิ่มเติม ขอให้ตรวจสอบ น.ส.แพทองธาร ชินวัตร นายกฯ ฐานกระทำผิดประมวลมาตรฐานจริยธรรม กรณีเสนอชื่อนายสุรพงษ์ ปิยะโชติ เป็น รมช.คมนาคม เข้าข่ายมีความไม่ซื่อสัตย์สุจริตเป็นที่ประจักษ์ ตามรัฐธรรมนูญมาตรา 160 (4) หรือไม่ เนื่องจากศาลจังหวัดกาญจนบุรีมีคำพิพากษาไว้เมื่อวันที่ 4 มี.ค.2565 ให้จำคุกนายสุรพงษ์ เป็นเวลา 2 ปี ปรับ 40 000 บาท กรณีทำผิด พ.ร.บ.การเลือกตั้งสมาชิกสภาท้องถิ่นหรือผู้บริหารท้องถิ่น ในการเลือกตั้งนายก อบจ.กาญจนบุรี เมื่อปี 2563 แต่ให้รอลงอาญาไว้ก่อน ตามแนวคำวินิจฉัยศาลรัฐธรรมนูญที่ 21/2567 มีเหตุอันควรให้ กกต.ตรวจสอบว่า ความเป็นนายกรัฐมนตรีจะสิ้นสุดลงเฉพาะตัวจากการใช้ดุลพินิจเสนอชื่อนายสุรพงษ์เป็น รมช.คมนาคมหรือไม่ นายสิระ เจนจาคะ อดีต สส.กทม. พรรค พปชร. กล่าวถึงกรณีนายไพบูลย์ นิติตะวัน เลขาธิการพรรค พปชร. ขู่ฟ้องร้องดำเนินคดีกับผู้ดำเนินรายการเจาะลึกทั่วไทย และสถานีโทรทัศน์ช่อง 9 MCOT หลังมีการเผยแพร่คลิปเสียงหลุดต่อเนื่องว่า ขอให้ทบทวนเพราะอาจไม่เกิดผลดีกับทั้งนายไพบูลย์ และคนในคลิป การแก้ไขปัญหามีหลายวิธี น่าจะใช้วิธีการออกมาชี้แจงต่อสื่อมวลชนและประชาชนว่า เนื้อหาในคลิปเสียงนั้นเป็นความจริงหรือไม่ ไม่เช่นนั้นอาจมีคลิปตามออกมาอีกจำนวนมาก นอกจากนี้ยังถูกวิพากษ์วิจารณ์ต่อสังคมว่าเป็นการใช้กฎหมายทำนิติสงคราม ด้วยวิธีใช้กฎหมายฟ้องปิดปาก ไม่ใช่วิธีการแก้ไขปัญหา มองว่ายังมีอีกหลายวิธีอยากให้นายไพบูลย์เลือกใช้วิธีอื่น วันเดียวกัน นายวัน อยู่บำรุง กรรมการบริหารพรรค พปชร. และนายสามารถ เจนชัยจิตรวนิช รองโฆษกพรรค พปชร. พร้อมใจกันโพสต์ภาพที่ถ่ายร่วมกับ พล.อ.ประวิตร วงษ์สุวรรณ หัวหน้าพรรค นายวันระบุข้อความว่า “เข้าพบ พล.อ.ประวิตรในการวางแผนขับเคลื่อนนโยบายในพื้นที่ กทม. และ จ.สงขลา ทั้งนี้ พล.อ.ประวิตรอารมณ์ดีมีความสุข ไม่มีความกังวลในเรื่องคลิปหลุดที่ออกมาก่อนหน้านี้ และยังกำชับให้ทุกคนเร่งช่วยเหลือพี่น้องประชาชนในทุกมิติ” ที่โรงแรมเดอะกรีนเนอรี่ รีสอร์ท เขาใหญ่ จ.นครราชสีมา นายเอกนัฏ พร้อมพันธุ์ รมว.อุตสาหกรรม กล่าวว่า มอบนโยบาย “การปฏิรูปอุตสาหกรรม สู่เศรษฐกิจยุคใหม่ ทันสมัย สะอาด สะดวก โปร่งใส 3 ปฏิรูป 3 แนวทาง” ให้แก่ข้าราชการกระทรวงอุตสาหกรรม ทั้งส่วนกลางและส่วนภูมิภาคทั่วประเทศ ร่วมพันคนที่มาเพราะความท้าทายของภาคอุตสาห กรรม ต่อจากนี้ไม่ใช่แค่การเพิ่มมูลค่าทางเศรษฐกิจ แต่สิ่งสำคัญที่ต้องใส่ใจคือ การสร้างความยั่งยืนด้านสิ่งแวดล้อมควบคู่ไปกับความเป็นอยู่ของพี่น้องประชาชน สำหรับการปฏิรูปที่ 1 “จัดการกากสารพิษ ที่ทำร้ายชีวิตประชาชน” ปรับการบริหารจัดการกากอุตสาหกรรม ทั้งระบบ เพื่อคืนน้ำสะอาด อากาศบริสุทธิ์ให้ประชาชน แก้ไขกฎหมายเพื่อส่งเสริมให้เกิดความยั่งยืน การเพิ่มโทษอาญา การปฏิรูปที่ 2 “Save อุตสาหกรรมไทย” สร้างความเท่าเทียมในการแข่งขันของเอสเอ็มอีบังคับใช้กฎหมายกับสินค้าต่างชาติที่ไม่ได้มาตรฐาน ที่ทะลักเข้าไทย สนับสนุนอุตสาหกรรมต่างชาติลงทุนในไทย รวมถึงยกระดับขีดความสามารถให้ผู้ประกอบการไทยแข่งขันได้ และการปฏิรูปที่ 3 “สร้างอุตสาหกรรมเศรษฐกิจใหม่” รองรับการปรับโครงสร้างเศรษฐกิจใหม่ ปรับเปลี่ยนสายการผลิตและเทคโนโลยีในประเทศ ยกระดับการผลิตเพิ่มขีดความสามารถการแข่งขัน ส่งเสริมอุตสาหกรรมให้ก้าวทันโลก ด้านนายประมวล พงศ์ถาวราเดช สส.ประจวบคีรีขันธ์ รองหัวหน้าพรรคและประธาน สส. พรรคประชาธิปัตย์ (ปชป.) กล่าวถึงกรณีนายเชาว์ มีขวด สมาชิกพรรค ปชป. โพสต์เฟซบุ๊กระบุว่ามีความพยายามจากผู้บริหารพรรค ปชป. ให้ขับนายเชาว์ออกจากพรรคว่า ผู้บริหารพรรคภายใต้การนำของนายเฉลิมชัย ศรีอ่อน รมว.ทรัพยากรธรรมชาติและสิ่งแวดล้อม หัวหน้าพรรค ปชป. ไม่มีนโยบายและไม่เคยมีความคิดขับไล่สมาชิกพรรคที่มีความเห็นต่างตรงกันข้ามหัวหน้าพรรค กรรมการบริหาร (กก.บห.) พรรค พร้อมเปิดใจรับฟังทุกเสียงนำไปปรับปรุงการทำงาน และพัฒนาฟื้นฟูพรรคให้กลับมาเติบใหญ่อีกครั้ง พรรคอยู่ด้วยอุดมการณ์ที่มุ่งมั่นทำงานเพื่อประโยชน์ของประเทศและประชาชน ยึดถือข้อบังคับ หากไม่ทำผิดข้อบังคับพรรคก็ไม่ต้องกังวล เท่าที่พูดคุยกับ สส.หลายคนไม่เคยได้ยินข่าว การประชุม สส.พรรควันที่ 17 ก.ย. จะสอบถามเรื่องนี้อีกครั้ง อยากให้สมาชิกทุกคนร่วมทำงานสร้างสรรค์ พรรคไปด้วยกัน การแสดงความคิดเห็นในเชิงให้ร้าย ป้ายสีคนในพรรค ก่อให้เกิดความร้าวฉาน แตกแยก ควรยุติได้แล้ว เพราะไม่เกิดผลดีกับพรรคและสมาชิกที่ตั้งใจทำงานกอบกู้ฟื้นฟูพรรค นายราเมศ รัตนะเชวง อดีตโฆษกพรรคประชาธิปัตย์ กล่าวตอบโต้ สส.พรรคประชาชน ที่มีการพาดพิงพรรคที่เข้าไปร่วมรัฐบาลกับพรรคเพื่อไทยว่า เมื่อเป็นมติพรรค ถือเป็นสิทธิของ กก.บห. และ สส.พรรค การร่วมรัฐบาลไม่ได้เป็นจุดสิ้นสุดความมีศักดิ์ศรีที่พรรคสร้างสมตลอดเวลาที่ผ่านมา ที่บอกว่าการร่วมรัฐบาลเพราะหวังงบประมาณลงภาคใต้นั้น คงตอบแทนรัฐมนตรีในพรรค ปชป.ไม่ได้ แต่พรรค ปชป.ไม่เคยเลือกปฏิบัติต่อประชาชน และเราไม่มีนโยบายล้มล้างการปกครอง ไม่มีนโยบาย แก้ไขมาตรา 112 พรรค ปชป.มีเกียรติภูมิ มีศักดิ์ศรี คุณค่าไม่ได้จบที่คำว่าร่วมรัฐบาล อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "politic",
    "date": "15 ก.ย. 2567 06:20 น.",
    "publisher": "Thairath",
    "url": "https://www.thairath.co.th/news/politic/2814464"
  },
  {
    "data": "สรุปผลฟุตบอล พรีเมียร์ลีก อังกฤษ 8 คู่ เมื่อคืนวันเสาร์ที่ 14 ก.ย. 67 ที่ผ่านมามีดังนี้ เซาแธมป์ตัน แพ้ แมนเชสเตอร์ ยูไนเต็ด 0-3 ไบรท์ตัน เสมอ อิปสวิช ทาวน์ 0-0 คริสตัล พาเลซ เสมอ เลสเตอร์ ซิตี้ 2-2 ฟูแลม เสมอ เวสต์แฮม ยูไนเต็ด 1-1 ลิเวอร์พูล แพ้ นอตติงแฮม ฟอเรสต์ 0-1 แมนเชสเตอร์ ซิตี้ ชนะ เบรนท์ฟอร์ด 2-1 แอสตัน วิลลา ชนะ เอฟเวอร์ตัน 3-2 บอร์นมัธ แพ้ เชลซี 0-1 สรุปตารางคะคะแนน พรีเมียร์ลีก อังกฤษ ล่าสุด หลังจบแมตช์เมื่อคืนวันเสาร์ที่ 14 ก.ย. 67 ปรากฏว่า “เรือใบสีฟ้า” แมนเชสเตอร์ ซิตี้ ที่เปิดบ้านเอาชนะ เบรนท์ฟอร์ด ไป 2-1 เก็บเพิ่มเป็น 12 คะแนน นำเป็นจ่าฝูง ตามมาด้วยอันดับ 2 ลิเวอร์พูล ที่พลาดท่าแพ้ นอตติงแฮม ฟอเรสต์ คาบ้าน ไป 0-1 มี 9 คะแนน เท่าเดิม ตามหลังเรือใบสีฟ้า 3 คะแนน ขณะที่ แมนเชสเตอร์ ยูไนเต็ด ที่บุกไปถล่ม เซาแธมป์ตัน 3-0 มีเพิ่มเป็น 6 คะแนน อยู่อันดับ 10 ของตาราง และ เชลซี ที่บุกไปชนะ บอร์นมัธ 1-0 เก็บเพิ่มเป็น 7 คะแนน ขึ้นมาอยู่อันดับ 7 ของตาราง ปิดท้ายที่โซนหนีตาย อันดับ 18 วูล์ฟแฮมป์ตัน มี 1 แต้ม  อันดับ 19 เซาแธมป์ตัน และอันดับ 20 เอฟเวอร์ตัน แพ้ 4 นัดรวดทั้งคู่ มี 0 คะแนน",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814459"
  },
  {
    "data": "กรมการปกครองร่วมกับตำรวจประชาชื่นบุกจับนายวัฒนพงษ์ เวชพานิช เจ้าของร้านหมาล่าออนไลน์ ในข้อหาค้ามนุษย์ใช้แรงงานเด็ก ทำร้ายและล่วงละเมิดทางเพศ หลังแม่ผู้เสียหายเป็นแรงงานต่างด้าวร้องเรียนให้ช่วยเหลือ.",
    "category": "local",
    "date": "15 ก.ย. 2567 06:06 น.",
    "publisher": "Thairath",
    "url": "https://www.thairath.co.th/news/local/2814474"
  },
  {
    "data": "ดาวเคราะห์น้อยขนาดเล็กจะเดินทางเข้าใกล้โลกในช่วงปลายเดือนนี้ และมันจะถูกแรงดึงดูดของโลกจับไว้ ให้โคจรรอบโลกนานถึง 2 เดือน สำนักข่าวต่างประเทศรายงานว่า ดวงจันทร์ของเรากำลังจะได้เพื่อนร่วมทางใหม่ในการโคจรรอบโลก เนื่องจากดาวเคราะห์น้อยขนาดจิ๋วชื่อว่า “2024 PT5” กำลังจะเดินทางเข้าใกล้โลกและถูกแรงโน้มถ่วงของโลกจับเอาไว้ ซึ่งจะทำให้มันเดินทางในวงโคจรของดาวเคราะห์สีฟ้าดวงนี้นานเกือบ 2 เดือน ตั้ง 29 ก.ย.ถึง 25 พ.ย. ดาวเคราะห์น้อย 2024 PT5 ถูกพบครั้งแรกเมื่อ 7 ส.ค. ด้วย “ระบบแจ้งเตือนดาวเคราะห์น้อยกระทบพื้นโลก” หรือ “ATLAS” ซึ่งเป็นระบบเตือนภัยล่วงหน้ากรณีดาวเคราะห์น้อยจะชนโลก ซึ่งได้รับทุนสนับสนุนจากนาซา ตามรายงานที่เผยแพร่ในบันทึกการวิจัยของสมาคมดาราศาสตร์อเมริกัน (AAS) ดาวเคราะห์น้อยดวงนี้มีขนาดไม่ใหญ่ มีเส้ยผ่ายศูนย์กลางเพียง 10 ม. โดยในระหว่าง 53 วันที่มันอยู่ใกล้โลกนี้ 2024 PT5 จะไม่ได้โคจรรอบโลกครบรอบ แต่จะเดินทางเป็นรูปเกือบม้าซ้ำไปซ้ำมา ก่อนที่มันจะหลุดจากแรงดึงดูดของโลกแล้วเดินทางจากไป รายงานของ AAS ระบุอีกว่า แรงโน้มถ่วงของโลกมักยึดจับดาวเคราะห์น้อย แล้วดังมันมาโคจรรอบโลก โดยบางดวงจะโคจรเป็นรูปไข่ 1-2 รอบเต็ม หรือไม่ครบรอบ ก่อนจะแยกตัวออกไป เมื่อปี 2549 ดาวเคราะห์น้อยดวงหนึ่งถูกโลกดึงดูดเอาไว้ และโคจรรอบโลกนานถึง 1 ปี ตั้งแต่ กรกฎาคม 2549-กรกฎาคม 2550 แต่การโคจรของ 2024 PT5 ซึ่งเพิ่งถูกค้นพบใหม่นี้ จะคล้ายกับกรณีของดาวเคราะห์น้อย 2022 NX1 ซึ่งเดินทางผ่านโลกมาแล้ว 2 ครั้งในปี 2523 และ 2565 โดยไม่เคยโคจรเต็มรอบ และมันจะกลับมาอีกครั้งในปี 2594 ติดตามข่าวต่างประเทศ :https://www.thairath.co.th/news/foreign ... ที่มา :ndtv",
    "category": "foreign",
    "date": "15 ก.ย. 2567 06:06 น.",
    "publisher": "Thairath",
    "url": "https://www.thairath.co.th/news/foreign/2814458"
  },
  {
    "data": "เจ้าหน้าที่เทศบาลตำบลแม่สาย อ.แม่สาย จ.เชียงราย นำรถไถเข้ามาตักดินโคลน ที่ถูกกระแสน้ำพัดพามาทับถมอยู่เต็มถนนพหลโยธิน ตั้งแต่บริเวณ สะพานหน้าด่านพรมแดนไทย-เมียนมา แห่งที่ 1 ไปจนถึงสี่แยกมูลนิธิกวงเม้ง นำขึ้นรถบรรทุกไปทิ้ง หลังระดับน้ำลดลง จนสถานการณ์เข้าสู่ภาวะปกติแล้ว แต่ยังท่วมสูงอยู่ในชุมชนริมน้ำสาย.",
    "category": "local",
    "date": "15 ก.ย. 2567 06:04 น.",
    "publisher": "Thairath",
    "url": "https://www.thairath.co.th/news/local/2814473"
  },
  {
    "data": "“การไหว้”...ในวัฒนธรรมไทยคือการทักทายและแสดงความเคารพต่อกัน แบ่งออกเป็น 3 ระดับ คือ...ไหว้พระ ไหว้ผู้อาวุโส ไหว้ผู้ที่เสมอกัน ซึ่งแต่ละระดับมีรูปแบบการไหว้และความหมายแตกต่างกันไป “การไหว้พระ”หมายถึง การไหว้พระ รัตนตรัยรวมทั้งปูชนียวัตถุและปูชนียสถานที่เกี่ยวกับพระพุทธศาสนา ในกรณีที่ไม่สามารถกราบเบญจางคประดิษฐ์ได้ โดยประนมมือขึ้นให้นิ้วหัวแม่มือจรดที่กลางระหว่างคิ้ว นิ้วชี้แตะที่เหนือหน้าผาก ก้มหัวให้หน้าขนานกับพื้นค้อมหลังพอประมาณ ถัดมา...“การไหว้ผู้มีพระคุณและผู้อาวุโส”ได้แก่ พ่อ แม่ ปู่ ย่า ตา ยาย ครู อาจารย์ และผู้ที่เราเคารพอย่างสูง ประนมมือขึ้นเช่นเดียวกับการไหว้พระ แต่นิ้วหัวแม่มือจรดปลายจมูก นิ้วชี้จรดระหว่างคิ้ว สุดท้าย...“การไหว้บุคคลทั่วไปและผู้เสมอกัน”ให้ประนมมือขึ้นก้มศีรษะเล็กน้อย หัวแม่มือจรดที่ปลายคาง นิ้วชี้แตะที่จมูก ค้อมหลังพอประมาณ ส่วนการไหว้ผู้เสมอกันทั้งชายและหญิงให้ยกมือขึ้นไหว้พร้อมกันหรือในเวลาใกล้เคียงกัน ถึงตรงนี้ข้อมูลจากกรมการศาสนา กระทรวงวัฒนธรรม ระบุไว้อีกว่า... ... สำหรับ“การกราบ”นั้นหมายถึงการแสดงความเคารพอย่างสูง แบ่งออกเป็น 2 ระดับ ...“การกราบแบบเบญจางคประดิษฐ์” ใช้อวัยวะทั้ง 5...หน้าผาก มือ ข้อศอกทั้ง 2 เข่าทั้ง 2 สัมผัสกับพื้น และ“การกราบผู้ใหญ่”เป็นการกราบ ผู้มีพระคุณและผู้ที่มีอายุมากกว่า ได้แก่ ปู่ ย่า ตา ยาย พ่อ แม่ ครู อาจารย์ และผู้ที่เราเคารพ ลักษณะการปฏิบัติของชายและหญิงเหมือนกัน คือ นั่งพับเพียบทอดมือทั้งสองข้างลงพร้อมกัน ให้แขนทั้งสองคร่อมเข่าที่อยู่ด้านล่างเพียงเข่าเดียว มือประนมตั้งกับพื้นไม่แบมือ ค้อมตัวลงให้หน้าผากแตะส่วนบนของมือที่ประนม ในขณะกราบ ไม่ต้องกระดกนิ้วมือขึ้นมารับหน้าผาก และกราบเพียงครั้งเดียว นอกจากนี้แล้วยังมีการกราบในรูปแบบอื่นๆ ที่มักใช้เพื่อแสดงความเคารพอย่างสูงในโอกาสพิเศษ เช่น “กราบเท้า”...กราบเท้าพ่อแม่ กราบเท้าบุคคลที่เคารพหรือผู้ที่นับถือ “กราบสามี”...ธรรมเนียมไทยในอดีตมีความเชื่อว่าภรรยาต้องกราบสามีก่อนนอนเพื่อแสดงความเคารพที่สามีเลี้ยงดูอย่างดีจนสุขสบาย แต่ในปัจจุบันสภาพสังคมเปลี่ยนไป ภรรยาและสามีต่างมีหน้าที่การงานเพื่อหารายได้ของตนเอง การกราบสามีก่อนนอนจึงค่อยๆหายไป แต่กลายเป็นธรรมเนียมเล็กๆในพิธีแต่งงาน ...ให้เจ้าสาวกราบตักเจ้าบ่าวเพื่อเป็นการฝากเนื้อฝากตัวให้เขาดูแลแทน ศรัทธาความเชื่อ“องค์หลวงพ่อใหญ่” วัดม่วง จังหวัดอ่างทองที่สำคัญมีว่า...หากใครได้มากราบไหว้ขอพร อีกทั้งมีโอกาสได้สัมผัสปลายนิ้วหลวงพ่อใหญ่แล้ว จักทำให้ชีวิตเจริญรุ่งเรือง สุขสมดังหวังตั้งใจ อีกทั้งหน้าที่การงานก็จะสำเร็จเห็นผล ซึ่งในแต่ละนิ้วของหลวงพ่อ ท่านก็ประทานพรให้ต่างกันออกไป หลายๆ คนหรือแทบจะทุกๆ คนจึงนิยมสัมผัสและขอพรหลวงพ่อใหญ่ให้ครบทุกนิ้ว เปิดบันทึกปูมประวัติเดิมทีวัดม่วง จ.อ่างทอง เป็นวัดร้างที่สร้างขึ้นตั้งแต่สมัยกรุงศรีอยุธยาตอนปลาย ในอดีตเคยเป็นเมืองด่านหน้าที่มีความเจริญรุ่งเรือง อุดมสมบูรณ์ด้วยทรัพยากรหลากหลายชนิด แต่...เมื่อครั้งสงครามกรุงศรีอยุธยาเสียกรุงให้กับประเทศเมียนมา ทำให้พื้นที่บริเวณวัดเหลือเพียงซากปรักหักพัง และกลายเป็นวัดร้าง กระทั่งในปี พ.ศ.2526 “พระครูวิบูลอาจารคุณ” หรือ “หลวงพ่อเกษม” วัดม่วง อ่างทอง ได้เริ่มบูรณปฏิสังขรณ์ กลายเป็นวัดที่มีพระสงฆ์ประจำอยู่และปลูกศรัทธาจนวัดแห่งนี้กลายเป็นที่ยึดเหนี่ยวจิตใจของพุทธศาสนิกชน ชาวบ้านบริเวณใกล้เคียงในที่สุด ... อีกครั้งกับการบูรณะวัดในช่วงปี พ.ศ.2534 ได้เปิดให้ผู้ที่มีพลังจิตศรัทธาได้ร่วมสมทบทุนสร้าง “พระพุทธมหานวมินทร์ศากยมุนีศรีวิเศษชัยชาญ” ในการนี้จัดสร้างเสร็จสิ้นในปี พ.ศ.2552 ถือเป็นพระพุทธรูปองค์ใหญ่ที่สุดในประเทศไทย และเป็นพระพุทธรูปองค์นั่งที่ใหญ่ที่สุดในโลก โดยมีขนาดหน้าตักกว้าง 62 เมตร สูง 95 เมตร เทียบเท่าตึก 32 ชั้น นอกจากพระพุทธรูปองค์ใหญ่แล้ว ภายในวัดม่วงยังมีศาสนสถานที่น่าสนใจอีกหลายแห่ง เช่น พระวิหารแก้วรัตนพราหมณ์-สุวรรณปาล วิหารองค์เทพจีน รวมถึงจะมีรูปปั้นเกี่ยวกับวรรณคดีไทย เทวดา แดนนรก แดนสวรรค์จำลองตามพระไตรปิฎก นับรวมไปถึง...รูปปั้นเปรตขนาดใหญ่ เพื่อสื่อสะท้อนให้ข้อคิด เป็นอุทาหรณ์สอนใจแก่ญาติโยมที่เดินทางมาเที่ยวที่วัด “ความทุกข์นั้นมีสองแบบคือ...ทุกข์ทางกายและทุกข์ทางใจ ทุกข์ทางกายเป็นเรื่องของกายล้วนๆ แก้ได้โดยอาศัยวัตถุมีประการต่างๆ ส่วนทุกข์อีกประเภทหนึ่งเป็นทุกข์ทางใจ ...ความทุกข์ในทางใจเป็นเรื่องเกิดเพราะความอยากปรารถนาในสิ่งที่ใจต้องการ เกิด เพราะความไม่รู้จักอิ่ม ไม่รู้จักพอในเรื่องนั้นๆ มีความรู้สึกขาดแคลนอยู่ตลอดเวลา” ข้างต้นนี้ ท่านภิกขุปัญญานันทมุนี ได้ให้ทรรศนะไว้ในเรื่อง “ท่านเป็นชาวพุทธหรือ? ชาวพุทธควรจะเชื่ออย่างไร” ... สื่อสะท้อนเรื่องความทุกข์ ที่บางคนก็ต้องเข้าไปข้องเกี่ยวกับการบนบานศาลกล่าว ขอให้สิ่งศักดิ์สิทธิ์ช่วยแก้...ปัดเป่าทุกข์โศกที่เข้ามาในชีวิต อาจจะสำเร็จบ้างไม่สำเร็จบ้างหรือสำเร็จมากน้อยแตกต่างกันไป “ศรัทธา”...นำมาซึ่งปาฏิหาริย์? เชื่อไม่เชื่อโปรดอย่าได้...“ลบหลู่”. รัก-ยม  คลิกอ่านคอลัมน์ “เหนือฟ้าใต้บาดาล” เพิ่มเติม ",
    "category": "lifestyle",
    "date": "15 ก.ย. 2567 06:02 น.",
    "publisher": "Thairath",
    "url": "https://www.thairath.co.th/lifestyle/culture/2814383"
  },
  {
    "data": "ลุ่มน้ำโขงวิกฤติหนัก น้ำลามขยายวงกว้าง ทะลักท่วมจมเมืองหนองคาย “อนุทิน” บินด่วนติดตามสถานการณ์ มั่นใจบริหารจัดการน้ำได้ถ้าไม่มีพายุถล่มซ้ำ กราบขอโทษประชาชนที่ต้องเดือดร้อน “นายกฯอิ๊งค์” อนุมัติงบช่วยเชียงใหม่-เชียงราย จังหวัดละ 100 ล้านบาท พร้อมสั่งลดค่าน้ำค่าไฟในพื้นที่น้ำท่วม ส่วนเมืองเชียงราย-แม่สายพ้นวิกฤติ น้ำลดจนเกือบเข้าสู่ภาวะปกติ ระดมคน พร้อมเครื่องจักรอุปกรณ์เร่งเก็บดินโคลนทับถมเต็มเมือง ขณะที่ทีมกู้ภัยเร่งช่วยคนในพื้นที่สีแดงออกมาหมดแล้ว ชาวบ้านทุกข์ซ้ำน้ำประปาไม่ไหล “บิณฑ์” ลุยช่วยนักเรียนติดบนดอย ควัก 5 แสนให้ 2 โรงเรียน อุตุฯ เตือนฝนยังเทต่อเนื่องทั่วไทยหลายจังหวัดเตรียมรับมือ วิกฤติน้ำท่วม จ.เชียงราย เริ่มคลี่คลายลงตาม ลำดับทั้งในตัวเมืองและ อ.แม่สาย ทิ้งร่องรอยความเสียหายมหาศาลในพื้นที่เต็มไปด้วยดินโคลนที่ไหลมากับน้ำกองเต็มถนนหนทางและบ้านเรือนประชาชน ทรัพย์สินเสียหายย่อยยับ ชาวบ้านต้องเร่งทำความสะอาดเพื่อกลับเข้าบ้านตัวเอง ขณะที่หน่วยงานทั้งภาครัฐและเอกชนยังตรึงกำลังให้ความช่วยเหลืออยู่ในพื้นที่เนื่องจากยังมีน้ำท่วมขังอยู่ตามชุมชนที่ลุ่มต่ำริมน้ำ ขณะที่มวลน้ำมหาศาลไหลลงแม่น้ำโขง เข้าสู่พื้นที่ภาคตะวันออกเฉียงเหนือเริ่มได้รับผลกระทบหนักหลายจังหวัดแล้ว เมื่อช่วงสายวันที่ 14 ก.ย. นายอนุทิน ชาญวีรกูล รองนายกรัฐมนตรีและ รมว.มหาดไทย นำคณะไปตรวจสถานการณ์น้ำและเยี่ยมให้กำลังใจผู้ประสบอุทกภัยที่ จ.หนองคาย โดยเครื่องบินส่วนตัวไปลง ท่าอากาศยานอุดรธานี ก่อนเดินทางลงพื้นที่ นายอนุทินเผยว่า สถานการณ์น้ำท่วม จ.หนองคาย มีปริมาณน้ำสูง 1.40 เมตร และท่วมในพื้นที่ 5 อำเภอ เกิดจากปริมาณน้ำโขงสูงขึ้นจากการไหลมาจาก ... จ.เชียงราย หากมีฝนมาเติมจะทำให้น้ำท่วมสูงขึ้นอีก 20-30 ซม. จะทำให้น้ำเอ่อล้นเข้าในพื้นที่ตัวเมือง การลงพื้นที่วันนี้จะดูถึงแนวทางการป้องกันและเยียวยาประชาชนว่าจะทำได้อย่างไรบ้าง ถึงแม้ว่าประเทศจีนและลาวจะปล่อยน้ำจากเขื่อนลงแม่น้ำโขง แต่สามารถระบายได้ดี ไม่เหมือนแม่น้ำสายเล็กที่มักจะมีสิ่งกีดขวาง ติดเกาะแก่ง ติดถนน ติดสะพาน ทั้งนี้ หากไม่มีการระบายน้ำจากจีนและลาว หรือพายุเข้ามาเติมก็จะสามารถบริหารจัดการน้ำได้ไม่เกินความสามารถ ต่อข้อถามถึงมาตรการการเยียวยาประชาชนหลังสถานการณ์น้ำเข้าสู่ปกติ เมื่อเทียบกับสภาพเศรษฐกิจปัจจุบันซึ่งน้อยมาก เป็นไปได้หรือไม่ที่จะมีการแก้ไขระเบียบให้เหมาะสม นายอนุทินกล่าวว่า คำว่า “เยียวยา” มันบอกอยู่ในตัวอยู่แล้ว เพื่อบรรเทาความเดือดร้อน ไม่ใช่การชดใช้ และเชื่อว่าจากการที่ น.ส.แพทองธาร ชินวัตร นายกรัฐมนตรี ลงพื้นที่ จ.เชียงราย เมื่อวันที่ 13 ก.ย. ก็ได้เร่งอนุมัติงบประมาณช่วยเหลือทันที ให้กับ ผวจ.เชียงใหม่ และ ผวจ.เชียงราย จังหวัดละ 100 ล้านบาท และยังสั่งการหน่วยงานที่เกี่ยวข้อง เช่น กระทรวงการคลัง ไปหาแนวทางการเยียวยาบ้านเรือนประชาชนที่เสียหายควรออกมาในรูปแบบใด ที่โครงการชลประทานหนองคาย อ.เมืองหนองคาย นายอนุทินพร้อมคณะเข้ารับฟังบรรยายสรุปสถานการณ์น้ำท่วมในพื้นที่จังหวัดหนองคาย มีนายสมภพ สมิตสิริ ผวจ.หนองคาย หัวหน้าส่วนราชการ เหล่ากาชาดจังหวัด ทหาร ตำรวจ ผู้นำชุมชนและประชาชนให้การต้อนรับ จากนั้นเดินทางไปบ้านเวียงคุก ต.เวียงคุก อ.เมืองหนองคาย ลงเรือท้องแบน ของมูลนิธิร่วมกตัญญูเข้าไปเยี่ยมประชาชนผู้ประสบภัยที่ถูกน้ำท่วม พร้อมมอบถุงยังชีพถึงในบ้าน จากนั้นเดินทางไปบริเวณริมโขง วัดพระธาตุหล้าหนอง ตรวจเยี่ยมประชาชนผู้ประสบภัยพร้อมมอบถุงยังชีพ นายอนุทินกล่าวกับชาวบ้านว่า ลงพื้นที่ติดตามสถานการณ์ดูความพร้อมรับมือให้กำลังใจเจ้าหน้าที่ และให้กำลังใจประชาชน อยากกราบขอโทษประชาชนที่ต้องมาลำบากกับสถานการณ์ที่เกิดขึ้น ยืนยันว่าภาครัฐมิได้เพิกเฉย มีการระดมกำลังเข้ามาในพื้นที่แล้วเพื่อเร่งแก้ไขและเยียวยาสถานการณ์ เครื่องมือต่างๆ สิ่งของอุปโภคบริโภคกำลังทยอยเข้าพื้นที่ ทั้งในภารกิจช่วยเหลือ และภารกิจหลังน้ำลด เร่งตั้งงบกลางช่วยเหลือประชาชน โดย น.ส.แพทองธาร ชินวัตร นายกรัฐมนตรี มีคำสั่งให้ใช้กฎเกณฑ์ดูแลช่วยเหลือ เช่นเดียวกับที่ จ.เชียงราย ในพื้นที่ประสบอุทกภัยทั้งหมด จะมีมาตรการช่วยเหลือลดค่าน้ำ ค่าไฟให้พี่น้องประชาชนในพื้นที่น้ำท่วม สำหรับปัญหาเรื่องโจรขโมยที่เกิดขึ้นในช่วงน้ำท่วม ให้เจ้าหน้าที่ไปเฝ้าเวรยามตามพื้นที่ต่างๆ เพื่อให้ประชาชนเกิดความอุ่นใจ ขณะที่สถานการณ์น้ำ จ.หนองคาย ระดับน้ำโขงเพิ่มขึ้นอย่างรวดเร็ว เอ่อล้นตลิ่งเข้าท่วมพื้นที่ 4 อำเภอ คือ อ.เมืองหนองคาย อ.ท่าบ่อ อ.ศรีเชียงใหม่ และ อ.สังคม บ้านเรือน วัด โรงเรียน พื้นที่ทางการเกษตร และถนนหลายสายมีน้ำท่วมสูง ล่าสุดน้ำล้นเขื่อนป้องกันตลิ่งริมแม่น้ำโขงเข้าท่วมพื้นที่เขตเทศบาลเมืองหนองคาย หนักสุดบริเวณชุมชนวัดธาตุ หน้าพระธาตุหล้าหนอง เป็นพื้นที่ต่ำ แม้ทางชุมชนและเทศบาลจะนำกระสอบทรายไปวางกั้นไว้ก็เอาไม่อยู่ น้ำทะลักออกตามท่อระบายน้ำไหลท่วมถนนประจักษ์ศิลปาคม ใจกลางเมืองหนองคาย ระดับน้ำสูงเกือบ 1 เมตร การไฟฟ้าส่วนภูมิภาคสาขาหนองคาย ต้องตัดไฟ เนื่องจากน้ำท่วมถึงตู้มิเตอร์กลาง ส่วนการประปาส่วนภูมิภาคหนองคายแจ้งให้ประชาชนสำรองน้ำไว้ใช้ เนื่องจากพื้นที่ถูกน้ำท่วม อาจส่งผลกระทบต่อระบบการผลิตน้ำประปา ... เมื่อช่วงค่ำวันที่ 13 ก.ย. ทีมกู้ภัยทางน้ำ หน่วยกู้ภัยเมตตาธรรมกาฬสินธุ์ รับแจ้งจากประชาชนว่า มีผู้ป่วยโรคตับมีอาการเหนื่อยหอบ ติดค้างอยู่ภายในบ้านพัก ชุมชนบ้านปากมาง ต.กองนาง อ.ท่าบ่อ จ.หนองคาย รีบจัดเรือท้องแบนติดเครื่องยนต์ พร้อมกำลังอาสาสมัครกู้ภัยไปให้ความช่วยเหลือ ที่เกิดเหตุเป็นบ้านปูนชั้นเดียว บริเวณโดยรอบมีน้ำท่วมสูงประมาณ 1 เมตร เจ้าหน้าที่เข้าช่วยเหลือผู้ป่วยเพศหญิง อายุ 60 ปี เป็นผู้ป่วยโรคตับ มีอาการเหนื่อยหอบ เคลื่อนย้ายลงเรือก่อนนำขึ้นฝั่งเพื่อนำส่ง รพ.ท่าบ่อ ถึงมือแพทย์ได้ปลอดภัย ด้านพื้นที่ลุ่มน้ำโขงสถานการณ์น้ำท่วมทวีความรุนแรงขยายวงกว้างขึ้นเรื่อยๆ เริ่มที่ จ.เลย นายกฤษณ์ แก้วทองหลาง หัวหน้าสำนักงาน ปภ.จังหวัดเลย รายงานสถานการณ์น้ำในแม่น้ำโขง ที่สถานีเชียงคาน อ.เชียงคาน ระดับน้ำสูงกว่าตลิ่ง 32 ซม. น้ำเอ่อเข้าท่วมพื้นที่ ต.บุฮม ต.เชียงคาน ต.ปากตม บ้านเรือนประชาชน รีสอร์ตที่พัก 2 แห่ง และพื้นที่การเกษตรได้รับความเสียหาย ส่วนที่ประตูศรีสองรัก อ.เชียงคาน น้ำไหลย้อนกลับเข้าท่วมพื้นที่การเกษตรของชาวบ้าน ที่สกายวอล์กเชียงคาน ต.ปากตม แม่น้ำเหืองที่ไหลผ่านจาก อ.ท่าลี่ มาบรรจบกับแม่น้ำโขงเป็นแม่น้ำ 2 สี น้ำเอ่อท่วมบ้านเรือนร้านอาหารริมน้ำจมมิดหลังคา ส่วน อ.ปากชม ด่านตรวจคนเข้าเมือง และด่านศุลกากรน้ำเอ่อท่วมพื้นที่การเกษตรและบ้านเรือนได้รับผลกระทบใน ต.ปากชม ต.ห้วยพิชัย และ ต.หาดคัมภีร์ จ.บึงกาฬ ระดับน้ำในแม่น้ำโขงวัดได้ 13.20 เมตร ต่ำกว่าตลิ่ง 0.80 เมตร ถือว่าสูงสุดในรอบปี 67 น้ำเอ่อท่วมบริเวณลานพญานาค เขตเทศบาลตำบลปากคาด อ.ปากคาด และชุมชนลุ่มต่ำที่อยู่ติดกัน ระดับน้ำสูง 10-50 ซม. เทศบาลตำบลปากคาดนำกระสอบทรายไปแจกจ่ายให้ประชาชนกว่า 20 หลัง ป้องกันน้ำท่วม นอกจากนี้ น้ำยังไหลเข้าท่วมถนนริมแม่น้ำโขง ตั้งแต่ลานพญานาคไปถึงบ้านท่าสวรรค์ ระยะทาง 1.5 กม. ชาวบ้านต่างเร่งขนย้ายข้าวของขึ้นที่สูง นอกจากนี้ยังมีพื้นที่ อ.เมืองบึงกาฬ อ.บุ่งคล้า และ อ.บึงโขงหลง ได้รับผลกระทบจากแม่น้ำโขงเพิ่มสูงขึ้น ไหลเข้าตามลำห้วยสาขาเอ่อท่วมบ้านเรือนพื้นที่การเกษตร ถนนทางเข้าหมู่บ้านไม่สามารถสัญจรได้ ส่วนพื้นที่ อ.เซกา อ.พรเจริญ และ อ.ศรีวิไล ก็ได้รับผลกระทบจากน้ำท่วมเช่นกัน แต่เกิดจากปริมาณน้ำฝนที่ตกลงมาอย่างหนัก ... จ.นครพนม ระดับน้ำในแม่น้ำโขงห่างจากจุดล้นตลิ่งเพียง 50 ซม. พื้นที่ลุ่มต่ำที่เริ่มได้รับผลกระทบส่วนใหญ่เป็นพื้นที่การเกษตร ยังไม่มีพื้นที่ชุมชนหมู่บ้าน ทางจังหวัดแจ้งเตือนหน่วยงานที่เกี่ยวข้องเฝ้าระวังพื้นที่เสี่ยงอำเภอชายแดนติดแม่น้ำโขง 4 อำเภอ คือ อ.บ้านแพง อ.ท่าอุเทน อ.เมืองนครพนม และ อ.ธาตุพนม เตรียมพร้อมรับมือวางแผนระบายน้ำ หากมีฝนตกหนักต่อเนื่องจะได้รับผลกระทบพื้นที่ชุมชนย่านเศรษฐกิจการค้า ต้องเสริมเครื่องสูบน้ำขนาดใหญ่เร่งระบาย ขณะนี้พื้นที่ได้รับผลกระทบส่วนใหญ่เป็นพื้นที่ติดลำน้ำสาขาสายหลัก มีลำน้ำอูนและลำน้ำสงคราม ที่ไม่สามารถไหลระบายลงน้ำโขงได้ ทำให้เอ่อท่วมพื้นที่การเกษตรกว่า 70 000 ไร่ ส่วนสถานการณ์น้ำท่วม อ.แม่สาย จ.เชียงราย เทศบาลตำบลแม่สายออกประกาศขอความร่วมมือประชาชนที่จอดรถไว้ริมถนนพหลโยธิน จากสะพานหน้าด่านพรมแดนไทย-เมียนมา แห่งที่ 1 ถึงสี่แยกมูลนิธิกวงเม้ง ให้เคลื่อนย้ายรถออกจากบริเวณดังกล่าว เพื่อนำรถไถเข้ามาตักดินโคลนขึ้นรถบรรทุกไปทิ้ง ขณะที่กลุ่มอาสาสมัครจิตอาสาร่วมกันทำความสะอาดถนน เช่นเดียวกับบ้านเรือนร้านค้าริมถนนต่างเร่งมือตักดินโคลนออกเพื่อทำความสะอาดและเตรียมเปิดร้านขายของ ขณะที่ยังมีฝนตกลงมาเป็นระยะ การทำความสะอาดเป็นไปด้วยความยากลำบาก เนื่องจากมีโคลนจำนวนมาก อีกทั้งรถยนต์ที่จอดทิ้งไว้จำนวนมากไม่ทราบเจ้าของ ยังไม่สามารถเคลื่อนย้ายได้ คาดว่าต้องใช้เวลาไม่ต่ำกว่า 20 วัน ในการเคลียร์พื้นที่และยังต้องเฝ้าระวังฝนที่จะตกลงมาอีก ที่ชุมชนบ้านไม้ลุงขน ต.แม่สาย อ.แม่สาย จ.เชียงราย เมื่อช่วงเย็นวันที่ 13 ก.ย. กำลังทหารเรือหน่วยบัญชาการสงครามพิเศษทางเรือ กองเรือยุทธการ หรือหน่วยซีล ปฏิบัติการร่วมกับกองทัพอากาศ และหน่วยกู้ภัย ให้การช่วยเหลือผู้สูงอายุป่วยติดเตียงมีสภาพหลังหัก ติดค้างอยู่ในห้องนอนบนชั้น 2 ของบ้านที่ยังมีน้ำท่วมสูง เจ้าหน้าที่สนธิกำลังช่วยกันนำร่างผู้ป่วยที่นอนอยู่บนเตียงใส่เปลเคลื่อนย้ายออกทางหน้าต่าง ผูกสลิงดึงขึ้นไปบนเฮลิคอปเตอร์ที่บินอยู่ด้านบนนำส่งโรงพยาบาลใกล้เคียงได้อย่างปลอดภัย ท่ามกลางความดีใจของคนในครอบครัวและชาวบ้านที่อยู่ในเหตุการณ์ ... ภาพรวมสถานการณ์ในพื้นที่ อ.แม่สาย แม้น้ำจะลดลงมากแล้ว แต่หลายหมู่บ้านริมแม่น้ำสาย อาทิ บ้านเกาะทราย ต.แม่สาย ยังท่วมสูงระดับเอวและไหลเชี่ยว ขณะเดียวกันมวลน้ำจากต้นน้ำฝั่ง เมียนมายังไหลมาเติมตลอด ปริมาณน้ำมหาศาลยังไหลทะลักเข้าทางพนังกั้นน้ำที่แตกอยู่ 9 จุด เข้าชุมชนเกาะทราย บ้านไม้ลุงขน บ้านเหมืองแดง ยังเป็นพื้นที่สีแดงน้ำแรงไหลเชี่ยว ทำให้แพยาง เจ็ตสกีของทีมกู้ภัยคว่ำไปหลายลำ ถนนข้ามคลองชลประทานบ้านเหมืองแดง ถูกน้ำกัดเซาะทรุดตัวพัง รถยนต์ที่ผ่านมาได้รับความเสียหาย 2 คัน และพนังกั้นแม่น้ำสายพังลงอีกจุดใกล้ด่านสะพานมิตรภาพแห่งที่ 2 น้ำทะลักเข้าท่วมพื้นที่ เจ้าหน้าที่กู้ภัยยังออกช่วยเหลือคนที่ติดอยู่ในบ้านต้องการออกมาจากพื้นที่สีแดง หรือจุดไข่แดงที่มีน้ำไหลเชี่ยวแรง ไม่สามารถติดต่อสื่อสารได้เพราะน้ำไฟถูกตัดขาด พื้นที่ อ.เมืองเชียงราย สถานการณ์เริ่มกลับเข้าสู่ภาวะปกติ บริเวณห้าแยกพ่อขุนฯ น้ำแห้งสนิทรถทุกชนิดวิ่งผ่านได้แล้ว ส่วนถนนพหลโยธินตั้งแต่แยกศูนย์ราชการกระทรวงการคลังไปจนถึงสะพานข้ามแม่น้ำกก น้ำแห้งแล้วเช่นกัน รถทุกชนิดวิ่งผ่านได้ สะพานข้ามแม่น้ำกกหลายแห่งเปิดให้ข้ามได้แล้ว ทั้งสะพานข้ามน้ำกกถนนพหลโยธิน สะพานขัวพญามังราย สะพานแม่ฟ้าหลวง และสะพานเฉลิมพระเกียรติ (ท.6) ขณะที่ชุมชนริมน้ำกกหลายชุมชนก็น้ำลดลงจนเกือบเข้าสู่ภาวะปกติ อาทิ ชุมชนเกาะลอย ชุมชนรั้วเหล็ก ชุมชนวังดิน ชุมชนแควหวาย ชุมชนกกโท้ง ชุมชนฝั่งหมิ่น ชุมชนร่องเสือเต้น ชุมชนป่าแดง ชาวบ้านต่างเริ่มเข้าไปล้างทำความ สะอาดบ้านเรือนของตัวเอง ขณะที่ทีมกู้ภัยที่มาจากต่างจังหวัดเริ่มถอนตัวออกนอกพื้นที่แล้ว มีเป้าหมายจะเดินทางไปช่วยเหลือผู้ประสบอุทกภัยในพื้นที่ภาคอีสาน ส่วนความช่วยเหลือในพื้นที่ยังมีธารน้ำใจหลั่งไหลมาช่วยผู้ประสบอุทกภัยไม่ขาดสาย บริเวณห้าแยกพ่อขุนฯ ยังคงมีรถโรงครัวพระราชทานของทหาร ร.17 พัน.3 มาให้บริการชาวบ้าน เช่นเดียวกับบริเวณข้างกำแพงเมืองเชียงราย ก็มีจุดแจกอาหารและเครื่องดื่มของกู้ภัยเอกชน จิตอาสา และผู้ใจบุญที่นำสิ่งของมาช่วยเหลือ ผู้สื่อข่าวได้รับการร้องเรียนจากชาวบ้านในเขตเทศบาลเมืองเชียงราย ภายหลังน้ำลดลงบางพื้นที่ชาวบ้านเกิดปัญหาเดือดร้อน น้ำประปาไม่ไหลมาแล้วหลายวัน เนื่องจากมีดินโคลนเข้าไปอุดตันในเครื่องผลิตน้ำประปา ทำให้ชาวบ้านไม่มีน้ำใช้ล้างทำความสะอาดบ้านเรือนหรืออาบน้ำเข้าห้องน้ำไม่ได้ ขอเรียกร้องให้ทางการส่งรถน้ำมาก็มีไม่เพียงพออีกทั้งเทศบาลนครเชียงรายก็ไม่มีน้ำประปาใช้ และทางจังหวัดไม่ได้สั่งการให้เทศบาล อบต.ข้างเคียงส่งรถน้ำมาช่วยสนับสนุน จากสถานการณ์น้ำท่วมส่งผลกระทบต่อเครื่องจักรผลิตน้ำประปา 3 จุด ได้แก่ เครื่องสูบน้ำแรงสูงและโรงใส่สารเคมีที่ตั้งอยู่ภายในสำนักงานการประปาส่วนภูมิภาคจังหวัดเชียงราย และเครื่องสูบน้ำแรงต่ำซึ่งตั้งอยู่ภายใน มทบ.37 มอเตอร์จมน้ำพังเสียหาย เจ้าหน้าที่เร่งซ่อมแซม ให้ระบบผลิตน้ำประปากลับมาทำงานตามปกติโดยเร็วที่สุด สำนักประชาสัมพันธ์จังหวัดเชียงราย รายงานข้อมูลกรณีฝนตกสะสมต่อเนื่องตั้งแต่วันที่ 8 ก.ย. ทำให้มีอุทกภัยและดินถล่มระหว่างวันที่ 9-13 ก.ย. รวมทั้งสิ้น 6 อำเภอ ประกอบด้วย อ.เมืองเชียงราย อ.เชียงแสน อ.เชียงของ อ.แม่จัน อ.แม่ฟ้าหลวง และ อ.แม่สาย รวม 29 ตำบล 147 หมู่บ้าน 1 เทศบาลนคร 52 ชุมชน ตลาดชุมชนเศรษฐกิจได้รับผลกระทบ 2 แห่ง ร้านค้าสถานประกอบการ 92 แห่ง ราษฎรได้รับผลกระทบ 51 865 ครัวเรือน พื้นที่การเกษตร 13 877 ไร่ เสียชีวิต 4 ราย บาดเจ็บ 2 ราย นายพุฒิพงศ์ ศิริมาตย์ ผวจ.เชียงราย สั่งการให้หน่วยงานที่เกี่ยวข้องเร่งสำรวจและเข้าช่วยเหลือผู้ประสบภัยอย่างเร่งด่วน หากประชาชนต้องการขอความช่วยเหลือหรือแจ้งเหตุได้ที่สายด่วน 1784 ตลอด 24 ชม. ช่วงค่ำวันที่ 13 ก.ย. ทีมงานมูลนิธิร่วมกตัญญู นำโดยบิณฑ์-เอกพัน บรรลือฤทธิ์ และชาวคณะกว่า 30 ชีวิต เดินทางไปที่โรงเรียนไทยสามัคคี ชุมชน ม้งเก้าหลัง บนดอยเทอดไท ต.เทอดไท อ.แม่ฟ้าหลวง จ.เชียงราย หลังรับแจ้งว่ามีเด็กๆนักเรียนกว่าร้อยชีวิตได้รับความเดือดร้อนถูกตัดขาดจากโลกภายนอก ไม่มีไฟฟ้า ไม่มีน้ำประปา ไม่มีสัญญาณโทรศัพท์ กำลังจะขาดแคลนอาหารและน้ำดื่ม หลังเกิดน้ำป่าและดินโคลนไหลปิดเส้นทางเข้าออกชุมชน มูลนิธิร่วมกตัญญูมอบถุงยังชีพและน้ำดื่มรวมกว่า 200 ชุด รวมทั้งถุงของใช้จำเป็น ขณะที่บิณฑ์ซื้อขนมและนมกล่องจำนวนมากมาสมทบให้ พร้อมกับเงินค่าขนมให้เด็กๆอีกคนละ 500 บาท สร้างความดีใจให้กับทุกคน เนื่องจากเด็กๆไม่มีรายได้ พ่อแม่ยากจน นอกจากนี้บิณฑ์ยังมอบเงินส่วนตัวให้ครูคนละ 2 000 บาท ทำเอาครูหลายคนถึงกับน้ำตาไหลด้วยความดีใจ พร้อมเผยว่า ได้รับเงินครั้งนี้เปรียบเสมือนเทวดามาโปรด เพราะเหลือเงินใช้เพียง 45 บาท ครูที่นี่ส่วนใหญ่เงินเดือนไม่เหลือเพราะต้องคอยดูแลเด็กๆทั้งเรื่องการกินของใช้ต่างๆแทนผู้ปกครอง ภายหลังบิณฑ์ทราบเรื่องราวทั้งหมดตัดสินใจมอบเงินสดให้ทางโรงเรียนไว้ใช้จ่ายอีก 1 แสนบาทด้วย ขณะเดินทางกลับมีผู้นำชุมชนและครูโรงเรียนรัฐราษฎร์วิทยาออกมาขอให้คณะแวะเยี่ยมให้กำลังใจพร้อมอัดคลิปของโรงเรียนขอรับบริจาคเงินสร้างและซ่อมแซมโรงเรียนที่ถูกดินโคลนและน้ำป่าถล่มจนพังเสียหายยับ บิณฑ์ได้อัดคลิปตามคำขอของครูและยังควักเงิน 2 แสนบาทเป็นทุนในการซ่อมแซม พร้อมกล่าวว่า หลังจากได้รับข้อความส่งต่อกันมาทางเพจของตน ระบุว่ามีโรงเรียนบนดอยสูงแห่งนี้มีเด็กๆติดค้างที่โรงเรียนกว่าร้อยชีวิตกำลังจะขาดข้าวและน้ำดื่ม ตัดสินใจถอนทีมขึ้นมาช่วยเหลือทันที ส่วนตนได้มอบเงินจากการขายเสื้อตัวละ 300 บาทให้กับลูกเพจโดยไม่หักค่าใช้จ่ายใดๆ เพื่อช่วยเหลือนักเรียนและโรงเรียนทั้ง 2 แห่งรวมเกือบ 5 แสนบาท เมื่อเวลา 12.22 น. น.ส.แพทองธาร ชินวัตร นายกรัฐมนตรี โพสต์ข้อความผ่านเฟซบุ๊กและทวีตผ่าน X ระบุว่า ขอให้ชาวหนองคายในจุดน้ำท่วมรวมถึงจุดเสี่ยงภัย ปฏิบัติตามคำแนะนำของเจ้าหน้าที่ ได้สั่งการให้ทุกหน่วยงานเฝ้าระวังอย่างใกล้ชิด โดยเฉพาะเรื่องการประเมินสถานการณ์ การแจ้งเตือนประชาชนและการให้ความช่วยเหลือ วันนี้ยังคงติดตามสถานการณ์ใกล้ชิด เพื่อสั่งการต่อเนื่องและทันท่วงที การบรรเทาภัยที่เข้าไปช่วยเหลือเมื่อคืนวันที่ 13 ก.ย.ที่ผ่านมา คือจัดรถครัวสนามเพิ่มเติม จัดรถผลิตน้ำดื่มมาแจกจ่ายให้คนในพื้นที่ เรือท้องแบน สำหรับขนย้ายสิ่งของและประชาชน วันนี้นายอนุทิน ชาญวีรกูล รองนายกรัฐมนตรี และ รมว.มหาดไทย รวมถึงหน่วยงานความมั่นคง ได้ลงพื้นที่ จ.หนองคาย เพื่อติดตามสถานการณ์น้ำและสั่งการในการดูแลช่วยเหลือประชาชน น.ส.ไตรศุลี ไตรสรณกุล โฆษกกระทรวงมหาดไทย กล่าวว่า นายอนุทิน ชาญวีรกูล รองนายกฯ และ รมว.มหาดไทย สั่งการระหว่างลงพื้นที่ จ.หนองคาย  ไปยังรัฐวิสาหกิจในสังกัดกระทรวงมหาดไทย ที่รับผิดชอบดูแลสาธารณูปโภค ได้แก่ การไฟฟ้าส่วนภูมิภาค (กฟภ.) การประปาส่วนภูมิภาค (กปภ.) จัดทำชุดมาตรการช่วยเหลือเยียวยาและฟื้นฟูประชาชนที่ได้รับผลกระทบจากอุทกภัย อาทิ การผ่อนผันจัดเก็บค่าไฟฟ้า ให้จัดเป็นมาตรการช่วยเหลือ ขั้นสูงสุดหรือขั้นพิเศษ นายอนุทินจะรายงานให้ ครม.ทราบต่อไป และยังมีข้อห่วงใยความปลอดภัยของประชาชนช่วงน้ำท่วม กำชับ กฟภ. กปภ. จัดกำลังเจ้าหน้าที่เข้าซ่อมแซมระบบต่างๆที่ได้รับผลกระทบก่อนจ่ายกระแสไฟ หากประชาชนร้องขอให้จัดกำลังเจ้าหน้าที่เข้าสนับสนุนอย่างรวดเร็ว และคำนึงถึงความปลอดภัยในการปฏิบัติงานของเจ้าหน้าที่ พล.ต.ต.ศิริวัฒน์ ดีพอ รองโฆษกสำนักงานตำรวจแห่งชาติ กล่าวแนะนำประชาชนเกี่ยวกับ 7 สิ่งที่ต้องมีเพื่อเตรียมรับมือและเอาตัวรอดจากภัยธรรมชาติ ดังนี้ 1.“น้ำดื่มสำรอง” ควรมีเพียงพอสำหรับใช้ดื่มอย่างน้อย 3-5 วัน 2.“อาหารกระป๋องและอาหารแห้ง” เน้นที่ไม่ต้องแช่เย็นหรือปรุงสุกมาก เช่น ปลากระป๋อง ขนมปัง บะหมี่กึ่งสำเร็จรูป 3.“ไฟฉาย” เนื่องจากไฟฟ้าอาจดับในช่วงพายุหรือน้ำท่วม 4.“ชุดปฐมพยาบาลและยาสามัญประจำบ้าน” รวมถึงยาที่จำเป็นสำหรับผู้ที่มีโรคประจำตัว 5.“วิทยุระบบ FM ที่ใช้แบตเตอรี่” เพื่อรับฟังข่าวสารจากหน่วยงานรัฐ 6.“แบตเตอรี่สำรอง (Power bank)” เพื่อชาร์จโทรศัพท์มือถือหรืออุปกรณ์อิเล็กทรอนิกส์ที่จำเป็น 7.“ถุงขยะ หรือถุงพลาสติก” สำหรับจัดการขยะหรือใช้ป้องกันสิ่งของสำคัญไม่ให้เปียกน้ำ หากประชาชนได้รับผลกระทบหรือต้องการความช่วยเหลือแจ้งที่สายด่วน 191 สายด่วนกรมป้องกันและบรรเทาสาธารณภัย (ปภ.) 1784 สายด่วนสถาบันการแพทย์ฉุกเฉินแห่งชาติ 1669 และสายด่วนสำนักงานตำรวจแห่งชาติ 1559 ตลอด 24 ชม. นพ.โอภาส การย์กวินพงศ์ ปลัดกระทรวงสาธารณสุข (สธ.) เผยว่า สถานการณ์อุทกภัยและดินโคลนถล่มวันที่ 8-13 ก.ย. ใน จ.ชียงใหม่ และ จ.เชียงราย มีผู้เสียชีวิตสะสม 16 ราย ผู้บาดเจ็บสะสม 136 ราย สถานบริการสาธารณสุขได้รับผลกระทบรวม 6 แห่ง บุคลากรทางการแพทย์ 417 ราย ได้เปิดศูนย์ปฏิบัติการฉุกเฉินด้านการแพทย์และสาธารณสุข (PHEOC) แล้วทั้ง 2 จังหวัด ส่วนกลางและสำนักงานสาธารณสุขจังหวัดสนับสนุนยาและเวชภัณฑ์ (ชุดตรวจโรคฉี่หนู รองเท้าบูต ยากันยุง) รวม 9 000 ชุด จัดทีมดูแลสุขภาพประชาชนรวม 167 ทีม ยังไม่พบการระบาดของโรคที่เกี่ยวข้องกับอุทกภัย จ.เชียงราย สถานการณ์น้ำเริ่มลดลง ให้เร่งดำเนินการตามแผนฟื้นฟูหลังน้ำลด ดูแลสุขาภิบาลสิ่งแวดล้อมและเฝ้าระวังปัญหาโรคระบาด ส่วน จ.หนองคาย ระดับน้ำยังสูงขึ้นได้รับผลกระทบ 2 แห่ง คือ รพ.หนองคาย และ รพ.ศรีเชียงใหม่ ต้องปรับการให้บริการเฉพาะผู้ป่วยฉุกเฉินเท่านั้น เพื่อความปลอดภัยในการเดินทางของประชาชนและบริหารจัดการทรัพยากรทางการแพทย์ไว้รองรับสถานการณ์ได้อย่างเหมาะสม หน่วยแพทย์เคลื่อนที่ เขตสุขภาพที่ 1 โดย นพ.สราวุธ บุญสุข ผู้ตรวจราชการกระทรวงสาธารณสุข เขตสุขภาพที่ 1 และหน่วยแพทย์ภาคีเครือข่าย จัดหน่วย sky doctor รับผู้ป่วยหญิงวัย 16 ปี พร้อมทารกแรกเกิดที่บ้านจะนู หมู่ 8 ต.ห้วยชมพู อ.เมืองเชียงราย นำส่ง รพ.เชียงรายประชานุเคราะห์ หลังได้รับการทำคลอดฉุกเฉินทั้งมารดาและทารกปลอดภัยดี ปฏิบัติการครั้งนี้ได้รับการสนับสนุนเฮลิคอปเตอร์จากฝูงบิน 416 เชียงราย และการสนับสนุนเวชภัณฑ์ระหว่างทางจาก รพ.กรุงเทพเชียงราย กรมป้องกันและบรรเทาสาธารณภัย (ปภ.) แจ้งเตือนภัยและให้หน่วยงานราชการที่เกี่ยวข้อง เตรียมพร้อมอพยพกลุ่มเปราะบางออกจากพื้นที่น้ำท่วม และขนย้ายสิ่งของขึ้นที่สูง รวมถึงเตรียมถุงฉุกเฉิน อุปกรณ์ส่องสว่าง และกระสอบทราย พร้อมตรวจสอบระบบไฟฟ้า เพื่อป้องกันอันตรายจากกระแสไฟฟ้ารั่ว ตลอดจนงดกิจกรรมและหลีกเลี่ยงบริเวณที่มีน้ำท่วมสูง พร้อมรับสถานการณ์น้ำล้นตลิ่ง น้ำท่วมขังเป็นรายภาค ดังนี้ ภาคเหนือ จ.แม่ฮ่องสอน (อ.สบเมย ปางมะผ้า) จ.เชียงราย (อ.เมืองฯ แม่สาย แม่ฟ้าหลวง แม่จัน เชียงแสน เชียงของ) จ.ตาก (อ.พบพระ แม่สอด แม่ระมาด ท่าสองยาง) จ.สุโขทัย (อ.กงไกรลาศ) จ.พิษณุโลก (อ.เมืองฯ บางระกำ พรหมพิราม) และ จ.เพชรบูรณ์ (อ.หนองไผ่ ชนแดน) ภาคตะวันออก เฉียงเหนือ จ.เลย (อ.ปากชม เชียงคาน) จ.หนองคาย (อ.เมืองฯ สังคม ศรีเชียงใหม่ ท่าบ่อ รัตนวาปี) จ.อุดรธานี (อ.เมืองฯ หนองวัวซอ) จ.สกลนคร (อ.บ้านม่วง) จ.บึงกาฬ (อ.เซกา) ขณะที่ระดับแม่น้ำโขงเพิ่มสูงขึ้น ภาคตะวันออกเฉียงเหนือ จ.เลย (อ.เชียงคาน ปากชม) และ จ.หนองคาย (อ.เมืองฯสังคม ศรีเชียงใหม่ ท่าบ่อ โพนพิสัย รัตนวาปี) ภาคกลาง จ.อ่างทอง (อ.ป่าโมก วิเศษชัยชาญ) และ จ.พระนคร ศรีอยุธยา (อ.บางบาล บางปะหัน เสนา ผักไห่ พระนครศรีอยุธยา บางปะอิน บางไทร) กรมอุตุนิยมวิทยา ประกาศเตือนฝนตกหนักถึงหนักมากบริเวณประเทศไทย ระบุว่า ช่วงวันที่ 14-17 ก.ย. ประเทศไทยมีฝนเพิ่มขึ้นและมีฝนตกหนักบางแห่ง มีฝนตกหนักมากบางพื้นที่ ในภาคตะวันออก เฉียงเหนือ ภาคกลาง ภาคตะวันออก และภาคใต้ฝั่งตะวันตก ขอให้ประชาชนในบริเวณดังกล่าวระวังอันตรายจากฝนตกหนักถึงหนักมากและฝนที่ตกสะสม อาจทำให้เกิดน้ำท่วมฉับพลันและน้ำป่าไหลหลาก โดยเฉพาะพื้นที่ลาดเชิงเขา ใกล้ทางน้ำไหลผ่าน และพื้นที่ลุ่มไว้ด้วย ทั้งนี้ เนื่องจากร่องมรสุมเลื่อนลงมาพาดผ่านภาคเหนือตอนล่าง ภาคกลางตอนบน และภาคตะวันออกเฉียงเหนือ เข้าสู่หย่อมความกดอากาศต่ำบริเวณชายฝั่งประเทศเวียดนามตอนกลาง ประกอบกับมรสุมตะวันตกเฉียงใต้กำลังปานกลางที่พัดปกคลุมทะเลอันดามัน ประเทศไทย และอ่าวไทย มีกำลังแรงขึ้นเป็นกำลังค่อนข้างแรง อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "15 ก.ย. 2567 06:01 น.",
    "publisher": "Thairath",
    "url": "https://www.thairath.co.th/news/local/2814462"
  },
  {
    "data": "ข่าว “เขย่าขวด” สุดสัปดาห์นี้ เริ่มต้นทำงาน เพื่อปฏิบัติราชการอย่างเป็นทางการก็มี “น้องน้ำ” มาให้การต้อนรับ ถือเป็นการทดสอบความสามารถเบื้องต้นว่าจะแก้ไขปัญหาได้ดีแค่ไหน เป็นที่ถูกอกถูกใจชาวบ้านได้หรือไม่ เรื่องของชาติบ้านเมืองไม่ใช่เรื่องเล่นๆ ทุกอย่างล้วนมีมูลค่าทั้งสิ้น! เพราะตำแหน่งนายกรัฐมนตรีเป็นตำแหน่งสำคัญ ไม่ใช่ใครที่ไหนก็เป็นได้ แต่เมื่อเป็นแล้วก็ต้องทำให้ได้ ขนาด “ลุงป้อม” รอจนเหงือกแห้งก็ยังไม่ได้เป็น หรือบางคนเป็นแล้วก็อยู่ไม่ได้นานอย่าง “เศรษฐา ทวีสิน” หลังแถลงนโยบายของรัฐบาลเสร็จเรียบร้อย จากนี้ก็ต้องทำหน้าที่อย่างเต็มรูปแบบ นี่เป็นของจริงแล้วนะ ไม่ใช่ฝันไป... ทุกอย่างที่วางเอาไว้ก็หาใช่ว่าจะลุล่วง ไปอย่างที่หวัง ต้องเจออุปสรรคและขวากหนามเข้ามาเป็นเรื่องกวนใจเสมอ อย่าง “ดิจิทัลวอลเล็ต” นโยบายประชานิยมแจกหัวละหมื่น ที่ได้ฤกษ์แจก เฟสแรกกลุ่มเปราะบางและคนพิการ 14.2 ล้านคน 25 ก.ย.67... แต่ปรากฏว่าเฟส 2 เลื่อนออกไปเป็นปีหน้า (2568) ปัญหาก็คือยังหาเงิน มาโปะไม่ลงตัว ต้องชะลอออกไปก่อน ก็อย่างที่บอกกันว่าเรื่องกระตุ้นเศรษฐกิจพายุหมุน 3 รอบนั้น ก็แค่พูดเอาเท่เท่านั้น เพราะในสภาพความเป็นจริงมันคงเป็นเรื่องยาก เพียงแต่เป้าหมายเปลี่ยน หวังแค่ให้โครงการออกมาก็ดีถมไปแล้ว เพราะประกาศอวดสรรพคุณตอนหาเสียงหาคะแนน ขืนตกรถไฟข้างทาง มีหวังเสียคะแนนนิยมและความเชื่อถือไปหมด เอาเป็นเรื่องนี้ไม่อยากจะพูดถึงแล้ว อายปากตัวเองเปล่าๆปลี้ๆ... ในการแถลงนโยบายของรัฐบาลครั้งนี้ มีการเปรียบเทียบคู่ชิงทางการเมืองของหัวหน้าพรรคการเมือง 2 พรรค ... 1. “แพทองธาร ชินวัตร” หัวหน้าพรรคเพื่อไทย แกนนำรัฐบาล 2. “ณัฐพงษ์ เรืองปัญญาวุฒิ” หัวหน้าพรรคประชาชน ผู้นำฝ่ายค้าน ทั้งสองคนต่างเป็นคนรุ่นใหม่ไฟแรงไม่ต่างกัน เพียงแต่เป็น “หญิง” กับ “ชาย” เท่านั้น อายุก็ไล่เลี่ยกัน แต่ต้องมาเป็นคู่แข่งทางการเมืองที่ต้องเริ่มตั้งแต่วันนี้ คนแรกกะว่าอีก 3 ปี จึงจะลงสนามจริง ในฐานะนายกรัฐมนตรี แต่เนื่องจากอุบัติเหตุทางการเมือง จึงจำเป็นต้องมาสวมหัวโขนก่อนเวลา คนที่ 2 นั้นก็ไม่ได้คาดคิดมาก่อน แต่เพราะ “ก้าวไกล” พรรคเก่าต้องถูกยุบพรรคเสียก่อน จึงได้รับเลือกให้ขึ้นมาเป็นหัวหน้าพรรค “ประชาชน” ก็เลยกลายมาเป็นคู่ชิงที่สมน้ำ สมเนื้อ พรรษาทางการเมืองนั้น คนเป็นผู้ชายน่าจะเหนือกว่า เพราะทำงานในสภาฯ มาก่อน ส่วนฝ่ายหญิงเข้าสู่สนามจริงเป็นครั้งแรก แต่ทุกอย่างสามารถเรียนรู้กันได้ อยู่ที่ว่าจะไวจะช้าเท่านั้น เผอิญว่าวันที่ 15 ก.ย.67 ที่จะถึงนี้ มีการเลือกตั้งซ่อม สส.ที่พิษณุโลก เป็นการแข่งขันกันระหว่าง 2 พรรคคือ “เพื่อไทย” กับ “ประชาชน” แน่นอนว่าหัวหน้าของแต่ละพรรคย่อมมีส่วนจูงใจให้ผู้สมัครไม่มากก็น้อย “แดง” กับ “ส้ม” สู้กันสองต่อสองอย่างนี้ ถือเป็นการออกตัวทางการเมืองครั้งสำคัญยิ่ง! \"ลิขิต จงสกุล\"  คลิกอ่านคอลัมน์ “สับรางวันอาทิตย์” เพิ่มเติม",
    "category": "politic",
    "date": "15 ก.ย. 2567 06:01 น.",
    "publisher": "Thairath",
    "url": "https://www.thairath.co.th/news/politic/2814374"
  },
  {
    "data": "วันที่ 11 กันยายน พ.ศ. 2567 ที่ประชุมสภากรุงเทพมหานคร สมัยประชุมวิสามัญ สมัยที่สอง ครั้งที่ 1 ประจำปี 2567 โดยมีนายสุรจิตต์ พงษ์สิงห์วิทยา ประธานสภากรุงเทพมหานคร เป็นประธานการประชุม และนายชัชชาติ สิทธิพันธุ์ ผู้ว่าราชการกรุงเทพมหานคร นางวันทนีย์ วัฒนะ ปลัดกรุงเทพมหานคร คณะผู้บริหาร ผู้อำนวยการสำนัก ผู้อำนวยการเขต หัวหน้าส่วนราชการและเจ้าหน้าที่ที่เกี่ยวข้อง เข้าร่วมประชุม โดยนางกนกนุช กลิ่นสังข์ สมาชิกสภากรุงเทพมหานคร เขตดอนเมือง ในฐานะประธานคณะกรรมการวิสามัญพิจารณาร่างข้อบัญญัติกรุงเทพมหานคร เรื่อง งบประมาณรายจ่ายประจำปีงบประมาณ พ.ศ. 2568 ได้รายงานผลการพิจารณาของคณะกรรมการวิสามัญฯ โดยมีรายละเอียดการตัด ปรับลดวงเงินงบประมาณ รวมถึงข้อสังเกตทั่วไป และข้อสังเกตเฉพาะหน่วยงาน ซึ่งงบประมาณรายจ่ายประจำปีงบประมาณ พ.ศ. 2568 เป็นจำนวนรวมทั้งสิ้น 90 773 031 580 บาท คณะกรรมการวิสามัญฯ ได้มีหลักเกณฑ์ในการพิจารณาร่างข้อบัญญัติฯ เริ่มจากชื่อร่างข้อบัญญัติ หลักการ เหตุผล คำปรารภ ตัวร่างข้อบัญญัติ เรียงตามลำดับแล้วจึงพิจารณารายละเอียดของงบประมาณรายจ่ายจนจบ โดยมีผู้บริหารกรุงเทพมหานคร และหน่วยงานที่เกี่ยวข้องชี้แจงรายละเอียดประกอบการพิจารณา ซึ่งคณะกรรมการวิสามัญฯ มีข้อสังเกตระดับหน่วยงานว่า เมื่อหน่วยรับงบประมาณได้รับงบประมาณแล้วควรเร่งรัดก่อหนี้ผูกพันโดยเร็ว และเร่งรัดการดำเนินการให้เป็นไปตามแผนระยะเวลาการใช้จ่ายงบประมาณที่กำหนดไว้ รวมทั้งควรบริหารสัญญาอย่างเคร่งครัด เพื่อให้การใช้จ่ายงบประมาณเป็นไปอย่างคุ้มค่าและเกิดประโยชน์สูงสุดแก่กรุงเทพมหานครและประชาชน ขณะเดียวกันควรกำชับเจ้าหน้าที่ที่เกี่ยวข้องให้ติดตาม ตรวจสอบการปฏิบัติงานของผู้รับจ้างอย่างต่อเนื่อง ตั้งแต่เริ่มต้นจนสิ้นสุดการปฏิบัติงาน รวมทั้งกำหนดมาตรการอย่างเข้มงวดกับผู้รับจ้างที่ผิดสัญญา และทิ้งงาน เช่น การปรับ การเรียกค่าเสียหาย การยกเลิกสัญญา การฟ้องร้องดำเนินคดี รวมทั้งระบุไว้ในร่างขอบเขตงาน (Term of Reference : TOR) เรื่องคุณลักษณะของผู้เสนอราคา เป็นต้น ส่วนการเสนอขอตั้งงบประมาณ ค่าตอบแทน รายการค่าอาหารทำการนอกเวลาควรพิจารณาให้สอดคล้องกับปริมาณงานจริง โดยเฉพาะการเบิกค่าอาหารทำการนอกเวลา ควรเน้นย้ำให้หน่วยงานดำเนินการตามระเบียบกระทรวงการคลัง ข้อบัญญัติกรุงเทพมหานคร เรื่อง การจ่ายเงินค่าอาหารทำการนอกเวลา พ.ศ. 2529 หลักเกณฑ์ เงื่อนไข ที่สำนักงบประมาณกรุงเทพมหานครกำหนด และควรตรวจสอบการปฏิบัติงานอย่างเคร่งครัด โดยเบิกจ่ายให้แก่ผู้ปฏิบัติงานจริง รวมทั้งควรมีหลักฐานการเบิกจ่ายที่โปร่งใสและสามารถตรวจสอบได้ ขณะที่การเสนอขอตั้งงบประมาณ ค่าครุภัณฑ์และอุปกรณ์ต่าง ๆ ที่จำเป็นทั้งการจัดซื้อเพื่อทดแทนของเดิมและการขอใหม่ ควรดำเนินการให้สอดคล้องกับความเป็นจริง และการจัดซื้อครุภัณฑ์ควรมีรายละเอียดคุณลักษณะเฉพาะที่ชัดเจน เพื่อคุณภาพ ความแข็งแรง อายุการใช้งานของครุภัณฑ์ และควรมีการรับประกันสินค้า ตลอดจนกำหนดคุณลักษณะและรายละเอียดของครุภัณฑ์ให้มีความทันสมัยเพื่อประสิทธิภาพสูงสุดในการใช้งาน และเหมาะสมกับสถานการณ์ในปัจจุบัน นอกจากนี้การกำหนดปริมาณงานและรูปแบบงานก่อสร้าง เจ้าหน้าที่ควรสำรวจสภาพพื้นที่ด้วยความละเอียดรอบคอบ เพื่อให้ได้ข้อมูลที่สอดคล้องกับการใช้ประโยชน์ รวมทั้งเพื่อให้การเสนอขอตั้งงบประมาณเป็นไปอย่างถูกต้อง การเสนอขอตั้งงบประมาณสำหรับการปรับปรุง ซ่อมแซมพื้นที่ หรือการจัดโครงการต่าง ๆ ในชุมชน ควรบูรณาการความคิดร่วมกับประชาชนในชุมชนให้มากขึ้น และชี้แจงหลักเกณฑ์การดำเนินงานตามระเบียบกฎหมายที่เกี่ยวข้องให้ประชาชนทราบ ลดความเข้าใจที่คลาดเคลื่อนระหว่างหน่วยงานและชุมชน ส่วนข้อสังเกตระดับเขต ควรรวบรวมปัญหาและความเดือดร้อนของแต่ละชุมชนในพื้นที่รับผิดชอบเพื่อหาแนวทางและวิธีการแก้ไขปัญหาอย่างยั่งยืน และเพื่อให้การเสนอขอตั้งงบประมาณตรงกับสภาพปัญหาที่เกิดขึ้น รวมทั้งกำหนดแนวทางตามความต้องการของแต่ละชุมชน โดยสอบถามให้ได้ข้อยุติก่อนการจัดซื้อจัดจ้าง เพื่อให้การเสนอขอตั้งงบประมาณตรงกับความต้องการและความพร้อมของแต่ละชุมชนส่งผลให้เกิดการพัฒนาชุมชนต่อไป นอกจากนี้การพิจารณางบประมาณไม่ควรยึดตามกรอบการพิจารณาอัตราร้อยละ 30 และการจัดลำดับความสำคัญ แต่ควรคำนึงถึงสิ่งที่ต้องการเพื่อแก้ไขปัญหาความเดือดร้อนของประชาชน เนื่องจากสำนักงานเขตต่าง ๆ มีสัดส่วนพื้นที่ จำนวนประชากร ความจำเป็นและปัญหาที่แตกต่างกัน สำหรับงบประมาณรายจ่ายประจำปีงบประมาณ พ.ศ. 2568 หน่วยงานที่ได้รับการจัดสรรงบประมาณมากที่สุด 5 อันดับแรก ดังนี้ สำนักการโยธา 9 210 290 442 บาท สำนักการระบายน้ำ 7 080 714 790 บาท สำนักการแพทย์ 6 897 150 390 บาท สำนักสิ่งแวดล้อม 5 428 068 150 บาท และสำนักการคลัง 5 210 594 900 บาท สำนักงานเขตที่ได้รับงบประมาณ 5 อันดับแรก ดังนี้ สำนักงานเขตลาดกระบัง จำนวน 797 063 900 บาท สำนักงานเขตหนองจอก จำนวน 763 970 000 บาท สำนักงานเขตบางขุนเทียน 734 130 300 บาท สำนักงานเขตหนองแขม 636 710 300 บาท และสำนักงานเขตบางแค 615 048 900 บาท ที่ประชุมสภากรุงเทพมหานคร มีมติเห็นชอบร่างข้อบัญญัติกรุงเทพมหานคร เรื่อง งบประมาณรายจ่ายประจำปีงบประมาณ พ.ศ. 2568 ในวาระที่สองและวาระที่สาม จากนี้สำนักงานเลขานุการสภากรุงเทพมหานคร จะรวบรวมรายละเอียด เสนอนายชัชชาติ สิทธิพันธุ์ ผู้ว่าราชการกรุงเทพมหานคร ลงนาม เพื่อประกาศในราชกิจจานุเบกษา เพื่อให้มีผลบังคับใช้ต่อไป ด้านนายชัชชาติ ได้กล่าวขอบคุณคณะกรรมการวิสามัญฯ ทุกคน และกล่าวว่า ฝ่ายบริหารจะบริหารงบประมาณให้ดีที่สุด",
    "category": "local",
    "date": "15 ก.ย. 2567 06:00 น.",
    "publisher": "Thairath",
    "url": "https://www.thairath.co.th/news/local/2814247"
  },
  {
    "data": "มาแล้ว 10 อันดับ\"เลขเด็ด\"ขายดีประจำงวด 16/9/67 แม่ค้าหวยบอก\"เลขดังงวดนี้\"กับ\"เลขมงคล\"โดนกว้านซื้อเกลี้ยงทุกแผงแล้ว วันที่ 15 ก.ย. 2567 ผู้สื่อข่าวไทยรัฐออนไลน์ ได้ลงพื้นที่สำรวจแผงขายลอตเตอรี่บางแห่งใน กทม. รวมถึงพูดคุยกับพ่อค้าแม่ค้าจรที่เดินขาย พบว่าบรรยากาศในการซื้อขาย\"สลากกินแบ่ง\"นั้นเป็นไปอย่างคึกคัก โดยหวยงวดวันที่ 16 กันยายน 2567 สำนักงานสลากกินแบ่งรัฐบาล จะมีการออกรางวัลจาก สำนักงานสนามบินน้ำ สำหรับลอตเตอรี่ที่ขายดีส่วนใหญ่เป็น\"เลขดัง\"รวมทั้ง\"เลขมงคล\"ก็พบว่าขายดีไม่แพ้กัน จนราคาพุ่งสูงเกือบเท่าตัว ทำให้หมดเกลี้ยงแผงแล้ว เมื่อสำรวจ 10 อันดับ ลอตเตอรี่เลขท้าย 2 ตัวที่โด่งดังในโลกโซเชียล มีดังนี้ 79  05  09  07  39  15  78  58  72  11 เลขมงคล10  28  72  73  95  728  904  672  495  972 หลวงพ่อสุริยันต์ วัดป่าวังน้ำเย็น 97  79  897 \"แจ็ค แฟนฉัน\"05  50  02  22  205 ทะเบียนรถ \"หลวงปู่ศิลา\"85  58  885 เลขปฏิทินจีน875  456  45  56 ทะเบียนรถนายกฯ อิ๊งค์ ลงพื้นที่น้ำท่วมเชียงรายทะเบียน 9 กฆ 3882 เฉพาะที่ไทยรัฐออนไลน์ : เลขจากพ่อค้าหวยเพชรบูรณ์11  111 หวยไทยรัฐ2  5  7  8  6 อย่างไรก็ตาม สามารถชม\"ถ่ายทอดสดการออกสลากกินแบ่งรัฐบาล\"งวดประจำวันที่ 16 กันยายน 2567 ผ่านไทยรัฐทีวี และไทยรัฐออนไลน์ ได้ตั้งแต่เวลา 14.00 น. เป็นต้นไป หรือตรวจหวย 16 กันยายน 2567 ทุกรางวัลได้ที่ไทยรัฐออนไลน์. ...",
    "category": "lottery",
    "date": "15 ก.ย. 2567 06:00 น.",
    "publisher": "Thairath",
    "url": "https://www.thairath.co.th/lottery/news/2814420"
  },
  {
    "data": "ไวรัสตัวนี้ อยู่ในกลุ่มดีเอ็นเอ ซึ่งโดยปกติแล้วไม่ได้มีการผันตัวกันรวดเร็วเหมือนแบบกลุ่มอาร์เอ็นเอเช่นโควิดและในเวลาที่ผ่านมา ก็กระจุกกันอยู่ที่ประเทศต้นกำเนิดคือแอฟริกากลางเป็นกลุ่มที่หนึ่งและแอฟริกาตะวันตกเป็นกลุ่มที่สอง แต่แล้วมีเหตุการณ์เริ่มผันแปรในปี 2021 และ 2022 ที่ปรากฏว่ามีผู้ติดฝีดาษลิงในประเทศนอกถิ่นกำเนิดและที่สำคัญก็คือไม่ใช่เป็นคนที่มาจากแอฟริกาและไม่ได้อยู่ใกล้ชิดกับบุคคลเหล่านั้น ทำให้เริ่มวิตกว่ามาจากไหนและการวิเคราะห์รหัสพันธุกรรมพบว่ามีการผันแปรของพันธุกรรมมากมายอย่างผิดปกติจวบจนกระทั่ง ในปี 2024 ที่พบกลุ่มใหม่แยกจากกลุ่มหรือ Clade ที่ 1 กลายเป็น 1b ซึ่งดูเหมือนว่ารุนแรงมากกว่าและแพร่กระจายได้อย่างมีประสิทธิภาพมากกว่ากลุ่มที่หนึ่งตามธรรมดา ทั้งนี้ไวรัสตัวใหม่ดังกล่าวจะเกิดขึ้นตามธรรมชาติหรือมีการประดิษฐ์นั้นมีการตรวจสอบโดยกรรมาธิการเฉพาะของวุฒิสภาโดย กรรมาธิการดังกล่าวออกรายงาน 73 หน้า ในวันที่ 11 มิถุนายน 2024 เป็นการสอบสวนการทำวิจัยไวรัสฝีดาษลิง ที่มีความเสี่ยงสูงโดยทำให้มีความรุนแรงมากขึ้นและติดต่อได้ง่ายขึ้นระหว่างคนสู่คน ขั้นตอนตัดต่อส่วนของไวรัสในกลุ่มที่สอง ไปยังกลุ่มที่หนึ่งปรากฏว่าความรุนแรงลดลง ดังนั้นเลยมีกระบวนการที่ทำโดยเอาส่วนที่หนึ่งเสียบไปยังกลุ่มที่สองจนได้ผลสำเร็จ มีความรุนแรงมากขึ้นและแพร่ได้เร็ว เกิดการระบาดได้อย่างมีประสิทธิภาพมากขึ้น สืบจนพบว่าเป็นการอนุมัติทุนในองค์กร NIH NIAID ของสหรัฐฯ ในปี 2015 และรายงานความสำเร็จในปี 2022 ซึ่งในขณะนั้นเอง ก่อให้เกิดความวิตกกังวลของนักวิทยาศาสตร์ทั่วไปถึงอันตรายที่จะเกิดขึ้น และนำไปสู่การสืบสวนจนกระทั่งถึงผู้อนุมัติสนับสนุนงานสร้างไวรัสใหม่ คือ ดร.เฟาซี และเหตุการณ์ที่คล้องจอง คือการฝึกซ้อมรับมือผู้ก่อการร้าย โดยสมมติว่ามีการใช้อาวุธชีวภาพ คือไวรัสฝีดาษลิงที่ตัดต่อพันธุกรรม ชื่อ Akhmeta ทั้งในปี 2021 และในปี 2022 โดยสร้างฉากทัศน์ เริ่มจากการปล่อยไวรัสจนกระทั่งมีการระบาดทั่วโลกและล้มตายไปหลายร้อยล้านคนและในขณะเดียวกันมีการตระเตรียมยาและวัคซีน เหตุการณ์ที่เกิดในปัจจุบันที่มีการติดเชื้อฝีดาษลิงในมนุษย์ที่ง่ายขึ้น เริ่มเกิดขึ้นในปี 2021 และ 2022 และทยอยแพร่ไปทั่วโลกจนองค์การอนามัยโลกประกาศเป็นสถานการณ์ฉุกเฉินและผลักดันให้มีการฉีดวัคซีนทั่วโลก ... ข้อมูลฉบับเต็มจากการสอบสวน https://d1dth6e84htgma.cloudfront.net/Mpox_Memo_Rpt_correction_18e95e3204.pdf?utm_source=substack&utm_medium=email วัคซีน jennyos ที่มีการนำมาใช้นั้น เป็นวัคซีนเชื้อเป็น แม้ว่าจะเป็นชนิดที่บอกว่า เมื่อฉีดแล้วจะไม่เติบโตในมนุษย์ก็ตามแต่ความจริง อาจจะถึงเวลาไหมที่จะฉีดให้ทุกคน? น่าจะเป็นสำหรับผู้สัมผัสคนที่เป็นโรคจริงๆ และประสิทธิภาพ 85% นั้น ยังไม่ยืนยันชัดเจน ดังรายงานในปี 2024 เป็นการอนุมานจากระดับแอนติบอดีในน้ำเหลือง ทั้งนี้ยังไม่สามารถสรุปได้ว่าอะไรที่เป็นตัวต่อสู้ไวรัสได้ดีที่สุด และนอกจากนั้นยังมีความเสี่ยงของหัวใจอักเสบร่วมอยู่ด้วย ทางบริษัทเองบอกว่าอย่างน้อยมีแปดใน 10 000 ราย และไม่ทราบว่าเหมือนวัคซีนโควิดที่หัวใจอักเสบทั้งที่มีและไม่มีอาการ โดยพบว่ามีแผลเป็นก่อตัวได้จนกระทั่งถึงอย่างน้อยหนึ่งปีและอาจเกี่ยวพันกับสาเหตุตายกะทันหันเฉียบพลันได้หรือไม่? แต่เป็นที่น่าดีใจ ที่ประเทศไทยมีสมุนไพรมากมายซึ่งพบแล้วว่ากินแล้วเป็นยาเป็นอาหารต้านไวรัสได้...ยา Tecovirimat ที่องค์การอนามัยโลกประกาศใช้รักษาฝีดาษลิงกลุ่ม I b มีรายงานแล้วปรากฏว่าไม่ได้ผล https://www.nature.com/articles/d 41586-024-02694-x?s=09 “ขมิ้นชัน” และส่วนสารประกอบต่างๆ ปรากฏว่ามีปฏิกิริยาสู้กับไวรัสฝีดาษลิงได้จากการตรวจสอบด้วยกระบวนการทางโมเลกุลและการขัดขวางไวรัส และควรต้องมีการศึกษาลึกมากกว่านี้ และการเอามาใช้อย่างน้อยก็สามารถใช้ได้ด้วยความสบายใจ ทั้งนี้เนื่องจากราคาถูกและเข้าถึงได้ทั่วไปรวมทั้งไม่มีพิษ อันตราย...นอกจากนั้น ขมิ้นชัน มีรายงานมาเป็น 10 ปีแล้วตั้งแต่ช่วยบรรเทาและรักษาไวรัสเอดส์ ไวรัสไข้เลือดออก ไวรัสตับอักเสบ โควิด โดยสู้ได้กับทั้ง RNA และ DNA ไวรัส เช่น ฝีดาษลิง ดังกล่าวแล้ว สมุนไพรซึ่งเป็นยา ซึ่งก็ยังมีฟ้าทะลายโจรอีกซึ่งมีฤทธิ์ต้านไวรัสมหาศาลเช่นเดียวกัน อีกทั้งมียาฆ่าพยาธิไอเวอร์เมคติน ซึ่งมีสรรพคุณฆ่าไวรัสได้มหาศาลเช่นกัน และช่วยยาเคมีบำบัดรักษามะเร็งได้อีก (ไทยรัฐ สุขภาพหรรษา) ขมิ้นชันนอกจากต่อต้านไวรัส ยังมีส่วนช่วยสมองเสื่อมด้วย เป็นที่น่าสังเกตว่า ทำไมสมุนไพรเหล่านี้รวมทั้งยาฆ่าพยาธิ จึงมีสรรพคุณครอบคลุมไวรัสได้เป็นโขยง นั่นเป็นเพราะสามารถต้านการอักเสบได้ และ ออกฤทธิ์สู้กับไวรัส ที่กลไกหลายขั้นตอน (multi–step ทำให้เป็น broad spectrum) ในการขัดขวางไวรัสตั้งแต่ป้องกันการเกาะติดที่ผิวเซลล์การหวำ เข้ามาในเซลล์ ป้องกันการเพิ่มจำนวน ไม่ให้มีการสร้างโปรตีน ไม่ให้มีการรวมตัวเป็นตัวไวรัสและหลุดออกไปจากเซลล์ที่จะแพร่ไปทั่ว ซึ่งไม่เหมือนกับยาปัจจุบันซึ่งออกฤทธิ์ตรงไปตรงมาในขั้นตอนเดียวและข้อสำคัญถ้าไวรัสมีการผันแปรพันธุกรรมก็จะดื้อต่อยา...ว่าถึงฝีดาษลิงในปัจจุบันนี้ ถึงแม้ว่าจะเป็นกลุ่มหนึ่ง กลุ่มสองหรือกลุ่ม 1 b ก็ตาม ต้องไม่ลืมว่าการติดนั้นไม่ได้ง่าย ต้องใกล้ชิดกัน ทั้งขึ้นกับระยะเวลา และขึ้นอยู่กับปริมาณเชื้อ การแพร่เชื้อจะเริ่มตอนที่เริ่มไม่สบาย ต้องมีการสัมผัสใกล้ชิด กอดรัดฟัดเหวี่ยง จูบ มีเพศสัมพันธ์ หรือมีการสัมผัสของเยื่อบุผิว กับตุ่มหรือแผล ไม่ใช่ติดต่อทางอากาศ หรือแบบโควิด ที่ติดต่อง่ายไปทางละอองฝอย และไม่ถึงกับต้องเป็นโรคประสาทรีบไปหาวัคซีนมาฉีด เสริมธุรกิจการขายและปะเหมาะเคราะห์ร้าย ได้ของแถมผลกระทบมาแบบโควิดอีก ... หลักฐานบางส่วนของ ขมิ้นชัน https://www.ncbi.nlm.nih.gov/pmc/articles/PMC10073709/ Curcumin as an Antiviral Agent https://www.ncbi.nlm.nih.gov/pmc/articles/PMC7693600/ Curcumin covid https:// www.sciencedirect.com/science/article/pii/S2405844023088564 https://www.mdpi.com/1999-4915/13/10/1914 https://www.cell.com/heliyon/pdf/S2405-8440 (21)00455-2.pdf Antiviral  anti-inflammatory and antioxidant effects of curcumin and curcuminoids https://www.nature.com/articles/ s41598-024-61662-7 Antiviral Therapeutic Potential of Curcumin: An Update https://www.ncbi.nlm.nih.gov/pmc/articles/PMC8617637/ Antiviral food https://www.ncbi.nlm.nih.gov/pmc/articles/PMC10420791/ เราคนไทยมีของดีที่บรรพบุรุษได้สั่งสมมาให้เราลูกหลานไทยใช้จนปัจจุบัน ศ.นพ.ธีระวัฒน์ เหมะจุฑา ที่ปรึกษาวิทยาลัยการแพทย์แผนตะวันออก มหาวิทยาลัยรังสิต. หมอดื้อ  คลิกอ่านคอลัมน์ “สุขภาพหรรษา” เพิ่มเติม",
    "category": "lifestyle",
    "date": "15 ก.ย. 2567 05:55 น.",
    "publisher": "Thairath",
    "url": "https://www.thairath.co.th/lifestyle/health-and-beauty/2814406"
  },
  {
    "data": "ขออนุญาตเล่นมุก อย่าเพิ่งดูด้านหน้า สมมติกันให้ดูเฉพาะด้านหลัง พระผงพิมพ์สี่เหลี่ยมองค์ในคอลัมน์วันนี้ ก็คงต้องเดากันว่าสัดส่วนด้านสูง ที่สูงชะลูดเกินธรรมดา นี่คือพระสมเด็จพิมพ์ฐานแซม แต่เมื่อดูด้านหน้า อ้าว! ผิดคาด ไม่ใช่พิมพ์ฐานแซม เค้าโครงรูปทรงท่าน ไหง! กลายเป็นเกศบัวตูมไปได้ ปัญหาที่ต้องพิจารณา พิมพ์เกศบัวตูม วงการซื้อขายกันแค่สองพิมพ์ พิมพ์ฐานสิงห์ แคบ ฐานสิงห์กว้าง แต่ถ้าขยายจำนวนตามห้าพิมพ์ ทฤษฎี “ตรียัมปวาย” พิมพ์เขื่อง พิมพ์โปร่ง พิมพ์สันทัด พิมพ์ย่อม พิมพ์เกศบัวเรียว... เกศบัวตูมพิมพ์ชะลูด ก็ไม่มี ความจริงที่เปิดเผย และยอมรับซื้อขายกันแล้วในหนังสือพระเบญจภาคี เล่มคณะนักเรียนนายร้อย จปร.25 พิมพ์แจกเป็นรางวัลงานประกวดพระเครื่อง ศูนย์ราชการ 26 ก.ค.2558 มีองค์เดียว เต็มหน้า ดูภาพเดียวไม่เห็นความต่าง แต่ถ้ามีโอกาสนำภาพมาเทียบกันจะเห็นชัดเจน องค์นั้นสัดส่วนสูงชะลูด รวมทั้งเส้นสายลายพิมพ์ เหมือนกับองค์ในคอลัมน์วันนี้ ต่างกันที่สภาพผิว องค์ในหนังสือผิวขาวนุ่มซึ้งเกลี้ยงเกลา แต่องค์ในคอลัมน์ยังมีเนื้อรักชิ้นเล็กๆ และฝ้ารักบางๆ และด้านหลังเต็มไปด้วย ฝ้ารักสีดำแกมน้ำตาล เป็นหลักฐานยืนยัน เป็นสมเด็จวัดระฆังแท้สึกช้ำดูง่าย ดูเป็นองค์ครูได้อีกองค์ ไหนๆจะคุยกันเรื่องความชะลูดขององค์พระกันแล้ว ก็ควรจะหันมาฟื้นความเข้าใจเรื่อง “สี่เหลี่ยม” กันให้กระจ่างไปข้างหนึ่ง สัดส่วนพระสมเด็จ “ตรียัมปวาย” เรียก “สี่เหลี่ยมกรีก” สองคูณสาม ที่ถือกันว่า ... เป็นสี่เหลี่ยมที่งดงามที่สุด นี่คืออิทธิพลของศิลปะฝรั่งที่ตอนนั้นเพิ่งเข้ามาผสมผสานศิลปะไทย พิมพ์ใหญ่ พิมพ์ทรงเจดีย์ หรือเกศบัวตูม โดยเฉลี่ยเป็นสี่เหลี่ยมกว้าง 2.2 ซม. สูง 3.6 ซม. แต่เมื่อเป็นพิมพ์ฐานแซม ความกว้างยังยืน อยู่ที่ 2 ซม. แต่ความสูงจะเกินค่าเฉลี่ยราว 3.8 หรือถึง 4 ซม. โดยประสบการณ์ หากเจอพระสมเด็จ เนื้อดีพิมพ์ดี ความสูงผิดตา ใกล้ความสูงแบบไพ่ตอง...มักเป็นพระแท้ เหตุเพราะคนปลอมพระไม่เจอจึงไม่ค่อยทำ อย่างองค์ในคอลัมน์ ตอนที่พบครั้งแรก เนื้อหาท่านซีดหมอง เส้นแซมแผ่วสองเส้น ยังไม่เห็น ผ่านมือคนเป็นพระประคบประหงมเล็กๆน้อยๆ สภาพท่านก็ฟื้นคืนขึ้นมาผ่องใส ผ่านประเด็นเรื่องพิมพ์ชะลูดที่หลายคนไม่คุ้นตา มาถึงเรื่องเนื้อหา องค์นี้ หลักครูตรียัมปวาย ท่านจำแนก เป็นเนื้อเกสรดอกไม้ จากความละเอียดนุ่มนวล มวลสารประเภทกากดำ เม็ดแดง ก้อนขาว ไม่เห็นเพราะซ่อนอยู่ใต้ผิว ชดเชยด้วยความนุ่มซึ้งของเนื้อ ด้วย ฝ้ารักและหลุมร่อง รอยยุบรอยแยกตามธรรมชาติของสมเด็จวัดระฆังเข้าไป จึงเป็นพระที่ไม่มีข้อกังขา ดูง่ายสบายตา ตามค่านิยมวงการ พระใช้ช้ำสึกบ้างอย่างนี้ ราคาไม่แพงบาดใจ คนเป็นพระด้วยกันรู้กันดี มีแล้วนิมนต์เข้าตลับแขวนคอได้ ไม่ต้องพะวักพะวนจะถูกปล้น หากมีคนทัก ทำไมท่านสูงเกินไป ไม่เหมือนเกศบัวตูมองค์อื่น ก็ถือเป็นโอกาสคุยทับ นี่คือข้อชี้ชัดความเป็นพระแท้ ที่แม้แต่ของปลอมก็ยังไม่มี แต่ถ้าเจออีกเหลี่ยมข้อสงสัย งั้นก็เป็นองค์เดียวในโลก เชิญมึงเล่นไปคนเดียว ถ้ามี หนังสือวงการพระใกล้มือ ก็ชวนไปเปิดให้ดูนี่ปะไร เพื่อนพระในวงการ...ท่านก็มี คนเป็นพระเขาเล่นกันเช่นนี้...เจอมากเหมือนกันหลายองค์ไปก็กลัวพระปลอม เจอน้อยไปก็วังเวง คนไม่เป็นพระจริง จิตไม่แข็ง มักถือพระสมเด็จแท้ได้ไม่นาน ด้วยประการฉะนี้ แล. พลายชุมพล  คลิกอ่านคอลัมน์ “ปาฏิหาริย์จากหิ้งพระ” เพิ่มเติม",
    "category": "lifestyle",
    "date": "15 ก.ย. 2567 05:55 น.",
    "publisher": "Thairath",
    "url": "https://www.thairath.co.th/lifestyle/amulet/2814382"
  },
  {
    "data": "วันนี้มาเปิด สนามพระวิภาวดี ก็ได้ยินคนคุยกันแต่ว่า ปีนี้น้ำจะท่วมกรุงเทพฯไหม เพราะเห็นเชียงรายท่วมอ่วมอรทัยไปแล้ว ก็หวาดเสียวกัน ตอนนี้จึงฟังประกาศกันทุกระยะ เพราะมีเตือนภัยให้ ๔๕ จังหวัดทุกภาคเฝ้าระวัง ตอนนี้น้ำยังมาไม่ถึงกรุงเทพฯ ไม่งั้น สีกาอ่าง ก็อาจจะต้องนั่งเรือเข้าไทยรัฐเหมือนปี ๒๕๕๔ ถ้าระบบป้องกันน้ำที่ว่าทำไว้แล้ว หลังกรุงเทพฯจมน้ำปี ๕๔ ยังกัน- แก้ไม่ได้ วันนี้เราจึงเปิดสนามตามปกติ และขอเรียนให้ แฟนคลับ ทราบล่วงหน้าว่า หน้าพระของท่านผู้ชม ซึ่งปกติมีพื้นที่ ๑๘๐ ตารางนิ้ว แต่ตั้งแต่อาทิตย์หน้า ๒๒ ก.ย. จะปรับเป็นครึ่งหน้า ๑๒๐ นิ้ว เพราะจะมีเพื่อนบ้านมาอยู่ในหน้าเดียวกัน ตามการปรับดัมมี่ใหม่ ซึ่งนานๆทีก็ปรับเปลี่ยนบ้าง แต่เนื้อหาใน สนามพระวิภาวดี ก็ไม่ได้ลดหดไปมากมาย--จากที่มีความเคลื่อนไหวพระเครื่องวัตถุมงคลมาเล่าสู่กัน ๗-๘ องค์ ก็อาจจะเหลือ ๖ องค์ และ โม้น้อยลงหน่อย โอเค้ วันนี้เริ่มด้วย พระสมเด็จ พิมพ์เกศบัวตูม วัดระฆังโฆสิตาราม เขตบางกอกน้อย กรุงเทพฯ ๑ ใน ๕ พระสมเด็จวัดระฆังฯ พิมพ์มาตรฐาน ที่ในอดีตนิยมเล่น ๕ พิมพ์ คือ ๑.พระพิมพ์ใหญ่ ๒.พระพิมพ์เจดีย์ ๓.พิมพ์เกศบัวตูม ๔.พิมพ์ฐานแซม และ ๕.พิมพ์ปรกโพธิ์ เป็นพิมพ์ที่พบน้อย เห็นในวงการเพียงหลักหน่วย และถูกซื้อเก็บ จนไม่เห็นพระพิมพ์เกศบัวตูมกันอีกเลยในยุคหลังปีกึ่งพุทธ กาล ถึงปัจจุบันก็ยังไม่มีพระองค์หน้าใหม่ รวมถึงองค์นี้ ของ เสี่ยฐิการ ศุภวิรัช บัญชา นักนิยมพระหลักยอดนิยม ซึ่งเล่นพระมาตรฐาน มีภูมิ มีเทสต์ จึงได้ดูพระดีพรีเมียมกันเรื่อยๆ วันนี้ก็เป็น“พระพิมพ์เกศบัวตูม”สมบูรณ์สวยแชมป์ ฟอร์มทรงมาตรฐาน พิมพ์พระที่ติดเต็มคมชัด ผิวเนื้อสมบูรณ์ เพราะมีรักเคลือบ รักษามาแต่เดิม และก็เป็นองค์ที่เข้าวงการมานานโข แล้วถูกเก็บเงียบไปนาน ... ตอนแรก ก็ตื่นเต้นนึกว่าเป็น “พระหน้าใหม่” แต่นักนิยมพระ “รุ่นครู” ที่ดูอยู่นาน ยืนยันว่าเป็นพระที่เข้าวงการระยะหลังสุด และมีภาพในตำราพระเครื่องยุคแรกๆ บ้าง ต่อด้วยพระสมเด็จบางขุนพรหม พิมพ์สังฆาฏิ วัดใหม่อมตรส บางขุนพรหม กรุงเทพฯพระพิมพ์ที่มีพบมากสุดในสกุล “พระสมเด็จบางขุนพรหม” ทั้งที่เป็น “พระกรุเก่า” (กรุขโมย) กับ “พระกรุใหม่” ที่วัดนำขึ้นจากกรุปี พ.ศ.๒๕๐๐ โดยมีการประทับตราองค์พระเจดีย์ (หมึกม่วง) เป็นหลักฐาน องค์นี้ เจ้าของ เสี่ยสกณ ฉันทวนิชย์ บอกว่า มีบิ่นมุมบนขวานิดนึง และถูกซ่อมต่อติดมาแต่เดิมด้วยเนื้อเก่าเต็มๆ ก็เสียดาย เพราะสภาพโดยรวมเป็นพระแท้ดูง่าย สภาพงามเลิศ สวยซึ้ง พิมพ์พระติดเต็ม สภาพคราบกรุที่บางเบาอย่าง “พระกรุเก่า” ที่นับวันจะหาพบชมยาก ราคาก็สูงขึ้น อย่างองค์นี้ ว่ากันตามสภาพอยู่ที่หลักหลายล้านแน่นอน องค์ที่สามเป็นพระวัดพลับ พิมพ์ยืนวันทาเสมา สมเด็จพระญาณสังวร (สุก ไก่เถื่อน) วัดราชสิทธาราม เขตบางกอกใหญ่ กรุงเทพฯที่เล่นเป็นพระใน หมวดพิมพ์พิเศษ เพราะเป็นพิมพ์ “พระทรงยืน” เด่นเป็นเอกลักษณ์ นิยมเรียกตามพุทธศิลป์องค์พระ ที่เป็นองค์พระยืนพนมมือ ถือดอกบัว ที่จินตนาการได้ถึงการอุปสมบท ตอนพ่อนาคยืนถือดอกบัววันทาเสมา อยู่หน้าพระอุโบสถ ว่า “พิมพ์วันทาเสมา”--ที่มีค้นพบจำนวนน้อย โดย เฉพาะองค์สภาพงามสมบูรณ์เดิมๆ แบบองค์นี้ ของ เสี่ยพรรค คูวิบูลย์ศิลป์ มืออาชีพ ซึ่งมาวันนี้ก็ขอชื่นชมว่าเป็นสายคุณธรรม--เพราะสายอธรรมก็มีเยอะเหมือนทุกวงการ แต่อยู่ได้ไม่นาน คนก็จะแยกแยะได้เองว่าควรคบใคร ... ต่อด้วยพระขุนแผน พิมพ์ทรงพลเล็ก วัดบ้านกร่าง อ.ศรีประจันต์ จ.สุพรรณบุรีพระพิมพ์เนื้อดินเผา ที่ สมเด็จพระนเรศวรมหาราช ให้สร้างขึ้นตามที่ สมเด็จพระพนรัตน์ วัดป่าแก้ว องค์พระอาจารย์ ทูลแนะนำ ตอนยกทัพไปทำศึกกับพระมหาอุปราชา ของพม่าระหว่างพักทัพที่วัดบ้านกร่าง ก่อนทำศึก จึงจัดสร้างพระที่วัดนี้ มอบบำรุงขวัญทหาร หลังชนะศึกก็มาพักทัพที่วัดบ้านกร่างอีก จึงสร้างองค์พระเจดีย์แล้วให้ทหารนำพระบรรจุไว้ ตามความเชื่อโบราณที่ว่า “พระต้องอยู่วัด” ถึงเมื่อราวปี พ.ศ.๒๔๔๗ ชาวบ้าน ลักลอบหาสมบัติตามกรุจึงมาพบ พระพิมพ์เนื้อดินเผา ซึ่งสมัยนั้น ยังไม่มีค่า จึงนำมากองทิ้งไว้รอบฐานองค์พระเจดีย์ กลางลานวัด พระมีจำนวนมาก แยกพิมพ์ได้ ๓๐-๔๐ พิมพ์ ต่อมาความเชื่อเรื่องเอาพระเข้าบ้านไม่ดีเปลี่ยนไป ชาวบ้านจึงนำพระไปใช้ติดตัว พอพบมีอานุภาพด้านแคล้วคลาด คงกระพัน เมตตามหานิยม จึงมีชาวบ้านไปนำพระออกจากวัดจนหมด นิยมเรียกเป็น “พระขุนแผน” องค์นี้ของ เสี่ยสมชาย สัญญรัตน์ เป็น พิมพ์ทรงพลเล็ก ที่ได้รับความนิยมสูง แถวหน้า ราคา ตามสภาพที่งามสมบูรณ์เดิมๆ มีรอยสัมผัสใช้ เปิดเห็นเนื้อในแบบนี้ อยู่ที่หลักหมื่นปลายๆ ถึงหลักแสนต้นๆ ... อีกองค์เป็นพระรูปเหมือนพิมพ์นิยม (เบ้าทุบ) หลวงพ่อเงิน พุทธโชติ วัดบางคลาน อ.โพทะเล จ.พิจิตรรูปเหมือน พระเกจิฯยอดนิยมอันดับ สร้างด้วยวิธีขึ้นหุ่น เข้าช่อ เทหล่อ “เบ้าทุบ” แบบโบราณ ด้วยเนื้อโลหะผสม องค์นี้ของ เสี่ยล็อต สารคาม (กิตติสัณห์ ศรีประเสริฐ) เป็นพระแท้ดูง่าย สมบูรณ์ สวยแชมป์ เดิมๆ ใต้ฐานมีรอยลายมือจารอักขระกำกับเป็นพิเศษด้วยแบบนี้ ราคาฟังว่าถึงหลักสิบล้าน แม่เจ้าโว้ย ... อีกสำนักเป็นพระพิมพ์ ขุดสระใหญ่ หลวงปู่เผือก ปญฺญาธโร วัดกิ่งแก้ว อ.บางพลี จ.สมุทรปราการพระพิมพ์เนื้อผงพุทธคุณยอดนิยม ที่นิยมเล่นเป็นชุดที่ ๒ รองจาก “พระสมเด็จ” สร้างไว้โดยพระครูกรุณาวิหารี (หลวงปู่เผือก) อมตะพระเกจิฯ ผู้มีชื่อเสียงด้านวิชาพุทธาคม เป็นที่เคารพศรัทธาอยู่แถวหน้าของชาวเมืองสมุทรปราการ เพื่อมอบผู้บริจาคทรัพย์ร่วมสร้างสระน้ำของวัด ลักษณะเป็นพระเนื้อผงพุทธคุณผสมปูนขาว ด้านหน้าเป็นพิมพ์องค์พระนั่งปางสมาธิเพชร อยู่เหนือฐานบัว รอบข้างเป็นเส้นรัศมีมี ๒ ขนาด พิมพ์ใหญ่ มอบผู้ชาย พิมพ์เล็ก มอบผู้หญิง-เด็ก องค์นี้ของ เสี่ยบาส แช่มช้อย เป็นพระพิมพ์ใหญ่ สภาพสมบูรณ์สวยเดิมๆ แบบนี้ ปัจจุบันราคาจากหลักหมื่นปลาย ที่คงที่อยู่นานขึ้นหลักแสนแล้วจ้า--ถ้าใครอยากได้ แต่ไม่รีบเก็บ อีกหน่อยก็คงต้องจ่ายหลายแสนแน่ ต่อด้วยพระหางหมาก (หางพลู) พ.ศ.๒๕๓๓ หลวงพ่อฤๅษีลิงดำ วัดท่าซุง จ.อุทัยธานีสร้างออกใน พิธีไหว้ครู เป่ายันต์เกราะเพชร เมื่อปี พ.ศ. ๒๕๓๓ โดยอาราธนา สมเด็จพระสังฆราชฯ เป็นองค์ประธานในพิธี เป็น พระเนื้อผงผสมน้ำหมาก (สีแดงส้ม) รูปทรงสี่เหลี่ยมชิ้นฟัก อย่าง “พระสมเด็จ” ด้านหน้า เป็นองค์พระนั่งปางสมาธิเหนือฐานผ้าทิพย์ ข้างองค์ซ้ายขวามีอักขระอุณาโลม ฐานล่างมีอักษร “วัดท่าซุง” ด้านหลังกลางองค์เป็นรูปจำลององค์ท่าน ในรูปพัดยศ กดลึกเข้าเนื้อ ด้านล่างมีอักษรบอกหลวงพ่อฤๅษีลิงดำ องค์นี้ของ ครูโอ ไฮโดรโฟนิกส์ เป็นพระพิมพ์นิยมสุด สภาพสวยสมบูรณ์เดิมๆ ที่ปัจจุบันมีราคาที่หลักหมื่น สุดท้ายเป็นหนุมาน รุ่นโชคพันล้าน เนื้อทองคำ หมายเลข ๘ หลวงปู่มหาศิลา สิริจันโท วัดพระธาตุหมื่นหิน จ.กาฬสินธุ์อีก ๑ วัตถุมงคลยอดนิยม สำนักหลวงปู่มหาศิลา ที่สร้างออกเป็นเครื่องรางของขลัง ในรูปลักษณ์ของหนุมานแบบลอยองค์ ก้นอุดผงพุทธคุณ เป็นเนื้อโลหะหลายชนิด ให้ชื่อรุ่นเป็นมงคลด้านโชคลาภว่า “รุ่นโชคพันล้าน” องค์นี้ของ เสี่ยเพชร อิทธิ เป็น เนื้อทองคำ สร้างตามจำนวนสั่งจอง มีตอกโค้ด หมายเลขกำกับด้านหลังอย่างองค์นี้ เป็นหมายเลข ๘ ที่เชื่อกันว่าสื่อถึง “รวยไม่รู้จบ” มาถึงเรื่องปิดท้าย ของ เสี่ยชีวิน กับ เจ๊สุดา สามีภรรยาเจ้าของร้านอาหารย่านพุทธมณฑล ซึ่งเป็นเนื้อคู่โดยแท้ เพราะขี้เหนียวเหมือนกันแต่อยากรวยทางลัด สามีที่ชอบพระเครื่อง ศรัทธาในองค์ “สมเด็จฯโต” มาก ก็มักหาเวลาไปกราบอธิษฐานขอโชคลาภอยู่เสมอ ตอนวันหยุดเข้าพรรษา ก็ชวนกันไปไหว้พระวัดระฆังฯ พอถึงวัด เจ๊ดา ก็เข้าไปกราบหลวงพ่อพระประธานด้วยมือเปล่า เสี่ยชีวิน ก็ตามไปนั่งพนมมืออยู่ข้างๆ เจ๊ดา กราบพระแป๊บเดียวก็ลุกออก สามีที่ลุกตามไปถามว่า อธิษฐานขออะไร แป๊บเดียว เจ๊ดา ตอบว่า ไม่ได้ขอมาก ขอถูกรางวัลที่ ๑ แค่ชุดเดียว แล้วก็รีบเดินไปเลือกซื้อลอตเตอรี่หน้าวัดได้มาปึกใหญ่ ส่วนสามีก็เดินไป วิหารรูปเหมือนสมเด็จฯ หลับตาทำสมาธิอธิษฐานอยู่นานจนเจ๊ดา มาสะกิดบ่นว่า จะขออะไรนักหนานานขนาดนี้ เสี่ยชีวิน ตอบว่า อั๊วทำสมาธิอธิษฐานขอ “พระสมเด็จ” แท้ แค่องค์เดียว จึงถูก เจ๊ดา เยาะเย้ยว่า ฝันลมๆแล้งๆ พระสมเด็จสร้างมาเกือบ ๒๐๐ ปี ตอนนี้องค์เป็นสิบเป็นร้อยล้าน จะหาได้จากไหน ขอถูกรางวัลที่ ๑ ง่ายกว่า เสี่ยชีวิน เถียงว่า ยังไงก็เถอะอั๊วขอพระสมเด็จก็ดีกว่า เพราะขอปากเปล่าไว้ถ้าได้ค่อยมาทำบุญทีหลัง แต่ขอหวยอย่างลื้อต้องเสียเงินลงทุนซื้อลอตเตอรี่ก่อนแต่จะถูกรางวัลหรือถูกเจ้ามือกินเปล่าก็ยังไม่รู้ เจ้าค่ะ อามิตตพุทธ. สีกาอ่าง คลิกอ่านคอลัมน์ “สนามพระ” เพิ่มเติม ",
    "category": "lifestyle",
    "date": "15 ก.ย. 2567 05:50 น.",
    "publisher": "Thairath",
    "url": "https://www.thairath.co.th/lifestyle/amulet/2814408"
  },
  {
    "data": "ได้ยินผู้คนกล่าวขวัญถึงและอ่านเรื่องราวที่สื่อต่างๆเขียนถึง รวมถึงได้ดูคลิปทั้งในยูทูบและที่มีการแชร์ทางโซเชียลน่าจะร่วมๆ 100 ครั้งแล้วละ แต่หัวหน้าทีม ซอกแซกก็ยังไม่มีโอกาสไปเยือนสถานที่แห่งนี้จนแล้วจนรอด วัด “เล่งเน่ยยี่ 2” ที่อำเภอบางบัวทอง จังหวัดนนทบุรีนั่นแหละครับ สร้างเสร็จเปิดให้ผู้คนไปสักการะมาร่วมๆ 20 ปีแล้วกระมัง... แต่พวกเราชาวซอกแซกก็ยังไม่มีโอกาสไปเยี่ยมเยือน...อาจเป็นเพราะพวกเรามักว่างวันเสาร์-อาทิตย์ และพอบอกลูกทีมว่าจะไปเสาร์-อาทิตย์ ทุกๆคนก็ส่ายหน้าบอกอย่าเลย เพราะผู้คนแน่นมาก แม้ที่จอดรถก็อาจไม่พอ จนกระทั่งได้โอกาสเหมาะ เมื่อวันอังคาร 2 สัปดาห์ที่ผ่านมา ลูกทีมมีโอกาสมารวมตัวกัน โดยมิได้นัดหมาย จึงตัดสินใจขับรถไปในช่วงบ่ายๆโดยไม่ชักช้า ทุกสิ่งทุกอย่างเป็นไปตามที่คาดหมายไว้ ยามบ่ายโมงเศษๆ ของวันธรรมดาที่ไม่ใช่เสาร์-อาทิตย์ ผู้คนแม้จะพอมีและไม่เหงา แต่ก็ไม่แน่นขนัดยัดเยียดเหมือนเสาร์-อาทิตย์ หรือวันนักขัตฤกษ์แต่ประการใด มีที่จอดรถเหลือเฟือ เดินดูโน่นดูนี่ได้อย่างสบายอกสบายใจ อาจจะร้อนบ้างใน บางจังหวะที่เดินออกไปเจอแดด แต่โดยรวมแล้วถือว่า “คุ้มค่า” เพราะมีโอกาสได้เดินดู แทบทุกซอกทุกมุม โดยไม่ต้องเบียดเสียดผู้คนเลย จึงได้ทั้งบุญและความสุข ผสมกับความตื่นตาตื่นใจและประทับใจอย่างยิ่ง เพราะนึกไม่ถึงว่าจะมี “สิ่งปลูกสร้าง” ที่ยิ่งใหญ่อลังการเช่นนี้...ที่อำเภอบางบัวทอง จังหวัดนนทบุรี ของประเทศไทยเรา วัดเล่งเน่ยยี่ 2 มีชื่ออย่างเป็นทางการว่า “วัดบรมราชากาญจนาภิเษกอนุสรณ์ คณะ สงฆ์จีนนิกายรังสรรค์” สร้างขึ้นเพื่อเฉลิมพระเกียรติ พระบาทสมเด็จพระปรมินทรมหา ภูมิพลอดุลยเดชมหาราช เนื่องในโอกาสงานฉลองสิริราชสมบัติครบ 50 ปี 9 มิถุนายน พ.ศ.2539 ... ดำเนินการจัดสร้างโดยคณะสงฆ์จีนนิกายแห่ง วัดมังกรกมลาวาส (เล่งเน่ยยี่) จึงเรียกขานกันเป็นภาษาชาวบ้านว่า “วัดเล่งเน่ยยี่ 2” มาโดยตลอด แต่เดิมเป็นโรงเจเล็กๆ มีขนาดพื้นที่ 2 ไร่ ซึ่งก่อนก่อสร้างได้ขอซื้อและรับบริจาคพื้นที่เพิ่มเติมจากบริเวณรอบๆ ทำให้มีเนื้อที่ขนาดใหญ่ถึง 12 ไร่เศษ สามารถสร้างอาคารต่างๆ ได้อย่างกว้างขวาง และงดงามโดยใช้เวลาถึง 12 ปี (2539-2551) จึงแล้วเสร็จเปิดให้ประชาชนเข้าสักการะได้ดังกล่าว เมื่อทีมงานซอกแซกเดินทางไปถึง และจอดรถเรียบร้อยแล้ว ก็เดินเท้าต่อไปยังชั้นแรกของอาคารที่เปรียบเสมือนศูนย์รวมของวัด เพราะเมื่อเข้าไปในห้องโถงใหญ่จะมีโต๊ะให้บริการต่างๆ ทั้งในเรื่องทำบุญ เรื่องแก้ชง และมีสิ่งศักดิ์สิทธิ์ที่เกี่ยวข้องกับพุทธศาสนานิกายจีนประดิษฐานอยู่เกือบครบถ้วน ไปหาความรู้ไปหาข้อมูลเสียก่อน...จากนั้นก็แยกไปตามคำแนะนำ เช่น ใครจะไป “แก้ชง” ก็ออกไปทางประตูแก้ชงสู่สถานที่ที่จัดไว้ด้านนอก หรือจะเดินไปขึ้นลิฟต์สำหรับผู้อาวุโส หรือผู้ใช้รถเข็น เขาก็จะมีป้ายบอกทางไปตลอด สามารถขึ้นลิฟต์ไปได้จนถึงชั้นบนสุด ซึ่งจะมีห้องไหว้พระห้องสวดมนต์อยู่แต่ละชั้น ตกแต่งสไตล์จีนสวยงามอย่างยิ่ง รอบๆบริเวณชั้น 2 ชั้น 3 นั้น ไม่ว่าจะมองไปมุมใด ล้วนสวยงามด้วยศิลปะจีน สามารถถ่ายรูปเช็กอิน หรือเซลฟี่เก็บไว้เป็นที่ระลึกได้หลายๆภาพ ถ้าไม่เบื่อซะก่อน จากการสอบถามเจ้าหน้าที่สรุปได้ว่าผู้คนจะมาแน่นมากในวันเสาร์อาทิตย์ มีทั้งคนไทยเราเองและนักท่องเที่ยวส่วนใหญ่ซึ่งเป็นชาวจีน ไม่เฉพาะแผ่นดินใหญ่เท่านั้น...จีน ไต้หวัน จีนฮ่องกง จีนมาเลเซีย สิงคโปร์ ก็จะมาเป็นส่วนมาก เพราะความขึ้นชื่อในเรื่องแก้ปีชง และความสำเร็จในการขอพรต่างๆ หัวหน้าทีมซอกแซกเรียนท่านผู้อ่านเสมอๆว่าตัวเองเป็นชาวพุทธสายกลาง ยึดถือคติเชื่อมั่นในหลักธรรม ส่วนหลักอื่นๆ แม้ไม่เชื่อแต่ก็จะไม่ลบหลู่ ทำให้สามารถไปสักการะเยี่ยมเยือนวัดวาอารามต่างๆ ทั้งไทยและจีน (หรือแม้แต่ลาว พม่า และอินเดีย) ได้ โดยไม่มีอะไรขัดข้อง ได้ทำบุญได้ขอพรได้แสดงเจตจำนงที่จะบำเพ็ญตนเป็นคนดี เป็นพุทธมามกะนับถือศีล 5 อย่างเคร่งครัด...อิ่มเอมและมีความสุขกลับมาทุกครั้งไม่ว่าจะไปวัดของประเทศใดๆก็ตาม รวมทั้งที่วัดจีนในประเทศ ไทย “เล่งเน่ยยี่ 2” เลขที่ 75 หมู่ที่ 4 ตำบล โสนลอย อำเภอบางบัวทอง จังหวัดนนทบุรี 11110 แห่งนี้ด้วย สำหรับท่านที่มีรถส่วนตัวไปเองคงไม่ยากนัก ปักหมุดกูเกิลแม็ป เดี๋ยวก็ถึง ใช้เวลา เที่ยววัดสัก 2 ชั่วโมงเผื่อไว้อีก 2 ชั่วโมง ขากลับแวะ เซ็นทรัลเวสต์เกต บางใหญ่เสียด้วยเลย เพราะนานๆจะไปแถบนั้นทีนึง เที่ยวทางธรรมแล้ว ก็เที่ยวทางโลกดูความสวย ความงาม ความทันสมัยไปเสียด้วยเลยครับ. “ซูม”  คลิกอ่านคอลัมน์ “ซูมซอกแซก” เพิ่มเติม",
    "category": "lifestyle",
    "date": "15 ก.ย. 2567 05:45 น.",
    "publisher": "Thairath",
    "url": "https://www.thairath.co.th/lifestyle/travel/thaitravel/2814387"
  },
  {
    "data": "สภาพถนนศิลปาคม ย่านเศรษฐกิจการค้าในเขตเทศบาลเมืองหนอง คาย แม่น้ำโขงเอ่อล้นทะลัก เข้าท่วมสูง รถไม่สามารถสัญจรได้ ชาวบ้านต้องนั่งเรือหรือเดินลุยน้ำ ขณะที่ระดับน้ำยังเพิ่มสูงขึ้นเรื่อยๆ แม้ทางชุมชนและเทศบาลจะนำกระสอบทรายไปวางกั้นไว้แล้วก็เอาไม่อยู่.",
    "category": "local",
    "date": "15 ก.ย. 2567 05:30 น.",
    "publisher": "Thairath",
    "url": "https://www.thairath.co.th/news/local/2814472"
  },
  {
    "data": "จากที่ให้กำเนิดตัวการ์ตูนหอยไทย Shelldon เชลล์ดอน แอนิเมชัน ที่ขายลิขสิทธิ์ทั่วโลก ฉายไป 180 ประเทศ และถูกแปลมาแล้ว 35 ภาษา ล่าสุด ดร.ชวัลวัฒน์ อริยวรารมย์ หรือ ดร.แตน ก็ให้คนไทยปลื้มกับแอนิเมชันสัญชาติไทยเรื่องแรก Out of The Nest องครักษ์พิทักษ์เจี๊ยบ ซึ่ง T&B Media Global Thailand Co.  Ltd. ร่วมงานกับจีนและฮอลลีวูด ทุ่มทุนสร้าง จนได้รับเลือกเป็น 1 ใน 12 ภาพยนตร์แอนิเมชัน จาก 3 400 เรื่องทั่วโลก ในหมวด Annecy Presents ณ เมืองอานน์ซี ฝรั่งเศส ในงาน Annecy International Animation Film Festival 2024 ซึ่งเป็น เทศกาลภาพยนตร์แอนิเมชันใหญ่ที่สุดในโลก เมื่อวันที่ 5 ก.ย. คุณแตน จึงจัดรอบปฐมทัศน์ โดยมีเซเลบริตี้ทุกวงการเกือบพันคน ไปชื่นชมหนังการ์ตูน ฝีมือคนไทย อาทิ มีชัย วีระไวทยะ อากู๋แกรมมี่–ไพบูลย์ ดำรงชัยธรรม กอบกาญจน์ วัฒนวรางกูร ชาลอต โทณวณิก นนกุล ชานน สันตินธรกุล ดร.ธีระพล ถนอมศักดิ์ยุทธ แห่ง CP จรีพร จารุกรสกุล แห่ง WHA ปฐมา จันทรักษ์ จาก Accenture ฯลฯ หลังความสนุก ทุกคนชมว่า “Out of The Nest” สมกับที่ได้รับเลือกเป็น Annecy Selection ตอนนี้ ดร.แตน จึงเปิดโอกาสให้ผู้ใหญ่ใจดี มอบความสุขให้น้องๆ ด้อยโอกาส โดยจองเป็นเจ้าภาพพาดู องครักษ์พิทักษ์เจี๊ยบ ซึ่ง ต้าห์อู๋ พิทยา แซ่ฉั่ว พากย์เสียงไทยเป็นตัวละครอาเธอร์ และเพลงประกอบจากเกิร์ล กรุ๊ป วง 4EVE โดยร่วมบริจาคได้ที่มูลนิธิอริยวรารมย์ ซึ่งโรงหนังจะคิดราคาบัตรครึ่งเดียว เพื่อจัดรอบพิเศษให้น้องๆรอบละ 200-500 คน โดยบริษัทของ คุณแตน ไม่รับรายได้จากกิจกรรมนี้--ที่ปลื้มมากคือ ได้ พรีเซนเตอร์วีไอพี เจ้าสัว ธนินท์ เจียรวนนท์ ไปดูและบอกดีมาก อยากให้พาลูกหลานไปดู เพราะได้ข้อคิดเรื่องความรับผิดชอบ คุณธรรม กตัญญู และการเทิดทูนพระมหากษัตริย์. ... พอการท่องเที่ยวเข้าสู่ไฮซีซัน พล.ต.ต.จตุรงค์ ภุมรินทร์ ซึ่งปรับไลฟ์สไตล์ เน้นดูแลสุขภาพ พักมากขึ้น ทำงานน้อยลง จึงจัดเวลาไปพักผ่อนตามที่ต่างๆ ซึ่งตอนนี้ ผู้การตุ๊–จตุรงค์ กำลังติดใจ เรนทรี บูทีค (Raintree Boutique Hotel) ที่เมืองกาญจน์ เพราะชอบที่ไม่ไกลกรุงเทพฯ และยังมีโอกาสเจอพรรคพวกร่วมสมัย อาทิ ปราจิน เอี่ยมลำเนา ซึ่งมีสนามกอล์ฟที่ อ.บ่อพลอย หรือคอลัมนิสต์ปากคมรุ่นใหญ่ พญาไม้–เผด็จ ภูรีปฏิภาณ ซึ่งมีรีสอร์ตอยู่เมืองกาญจน์ ช่วงนี้ ผู้การตุ๊ เจอใครก็ชวนไปพักที่ เรนทรี จึงได้ช่วยการท่องเที่ยวเมืองกาญจน์ เพราะมีคณะ ศ.นพ.ปิยะมิตร ศรีธรา คณบดีแพทยศาสตร์ รามาธิบดี ไปจัดสัมมนาตอนไปตรวจเยี่ยมมหาวิทยาลัยมหิดล วิทยาเขตกาญจนบุรี คณะ DSI ไปทำกิจกรรมสัมมนา รวมทั้ง ททท. ที่ไปพัก 2 รอบ จึงยืนยันได้ว่า Raintree Boutique เป็นโรงแรมที่กำลังเทรนด์ของเมืองกาญจน์ ความที่ชวนเชื่อไว้หนักมาก พอมีเพื่อนพ้องไป ผู้การตุ๊ จึงต้องตามไปช่วยผู้บริหาร เรณุกา ใจมิภักดิ์ ดูแลแขก เพื่อไม่ให้เสียชื่อที่คุยไว้ ว่าไปเมืองเดียวเที่ยวครบทั้งแม่น้ำ ภูเขา ป่า น้ำตก คนที่ไม่ชอบไต่เขา ปีนน้ำตก ก็พักผ่อนในโรงแรม ซึ่งห้องพักและวิลล่ามีวิวแม่น้ำทุกห้อง หรือลงสระว่ายน้ำ--พอบรรยายบ่อยเข้า ก็ชักซ้ำ ตอนนี้ จึงเปลี่ยนจุดขาย ว่าต้องดินเนอร์ ริมแควใหญ่ เพราะตอนเย็นโรแมนติกมาก ซึ่งเพื่อนๆที่นึกภาพ ดินเนอร์ริมแม่น้ำ ก็พบว่าโรแมนติกของ ผู้การตุ๊ คือ หมูกระทะ. โสมชบา คลิกอ่านคอลัมน์ “ของว่างวันอาทิตย์” เพิ่มเติม",
    "category": "lifestyle",
    "date": "15 ก.ย. 2567 05:01 น.",
    "publisher": "Thairath",
    "url": "https://www.thairath.co.th/lifestyle/2814404"
  },
  {
    "data": "ดร.สมศักดิ์-ดร.สุมาลี ศรีสุภรวาณิชย์ มอบเงินจำนวน 500 000 บาท เพื่อสมทบทุนมูลนิธิรามาธิบดี โครงการสร้างอาคารโรงพยาบาลรามาธิบดีและย่านนวัตกรรมโยธี โดยมี มาลี สังวาลย์เล็ก รอง ผจก.มูลนิธิรามาธิบดี เป็นผู้รับมอบ ที่บ้าน จ.สมุทรสาคร วันก่อน. ยามลำบากทุกข์ยากคนไทยไม่เคยทิ้งกัน หนังสือพิมพ์ ไทยรัฐ ยักษ์ใหญ่สารพัดสี จำหน่ายมากที่สุดของประเทศ ฉบับประจำวันอาทิตย์ที่ 15 กันยายน 2567 ... ... ... ... สังคมทั่วไป \"ธนูเทพ\"   สมทบทุน - ดร.สมศักดิ์-ดร.สุมาลี ศรีสุภรวาณิชย์ มอบเงินจำนวน 500 000 บาท เพื่อสมทบทุนมูลนิธิรามาธิบดี โครงการสร้างอาคารโรงพยาบาลรามาธิบดีและย่านนวัตกรรมโยธี โดยมี มาลี สังวาลย์เล็ก รอง ผจก.มูลนิธิรามาธิบดี เป็นผู้รับมอบ ที่บ้าน จ.สมุทรสาคร วันก่อน. ที่แม่ริม - นอร์เบิร์ต ทัน เปิด “สตาร์บัคส์ เดอะ กาดฝรั่ง แม่ริม” ร้านกาแฟเพื่อชุมชนท่ามกลางทิวเขา พร้อมมอบเงินจำนวน 1 200 000 บาท ให้ ไมเคิล แมนน์ เพื่อสมทบทุนมูลนิธิพัฒนาชาวเขาแบบผสมผสาน โดยมี เนตรนภา ศรีสมัย มาร่วมงานด้วย ที่ อ.แม่ริม จ.เชียงใหม่ วันก่อน. ใจบุญ - สมศักดิ์ วิศรุตวงศ์ นำสินค้าเครื่องอุปโภคบริโภคของบริษัทกลุ่มงานลออไปมอบให้สมาคมผู้พิการทางสายตา ในโอกาสวันเกิดของสวีตฮาร์ท วสิตา เกษมโชคนิชกุล โดยมี สราวุธ ฟื้นวงษ์เฟื่อง และ ปิยะวัฒน์ วัชรธนาพัฒน์ มาร่วมมอบด้วย ที่กรุงพนมเปญ ประเทศกัมพูชา วันก่อน. สินค้าไทย - ภูสิต รัตนกุล เสรีเริงฤทธิ์ และ สุภานันท์ เพ็ชรมาศ เปิดกิจกรรม “IDEA LAB In-Store Promotion” เพื่อนําเสนอสินค้าแบรนด์ไทยสู่ผู้ซื้อในระดับสากล จัดถึง 27 ก.ย. โดยมี ม.ล.ภาสกร อาภากร และ ม.ล.คฑาทอง ทองใหญ่ มาร่วมงานด้วย ที่กูร์เมต์ มาร์เก็ต สยามพารากอน วันก่อน. เบิร์ธเดย์ - ไพศาล พิสุทธิ์วัชระกุล จัดงานเลี้ยงฉลองวันเกิดให้ ศ.กิติพงศ์ อุรพีพัฒนพงศ์ โดยมี พล.อ.เลิศรัตน์ รัตนวานิช  ธรรมรัชต์ นิรันดร  พงษ์ชัย เศรษฐีวรรณ  อรนุช อภิศักดิ์ศิริกุล และ นันทนา ศิวะเกื้อ มาร่วมอวยพรด้วย ที่ภัตตาคารเหลียงเซ้ง ถนนรองเมือง วันก่อน. เติมเงิน - จิรุตถ์ อิศรางกูร ณ อยุธยา และ ปุณณมาศ วิจิตรกุลวงศา เปิดตัว “Thailand MICE Visa Prepaid Card” บัตรชำระเงินวีซ่าสำหรับธุรกิจแบบเติมเงินเพื่อนักเดินทางกลุ่มไมซ์ทั้งต่างชาติและชาวไทย โดยมี ม.ร.ว.สุทธิภาณี ยุคล มาร่วมงานด้วย ที่โรงแรมโซฟิเทล สุขุมวิท วันก่อน. โขนเด็ก - อภิชาติ สุดแสวง และ อวัสดา ปกมนตรี แถลงข่าวโครงการนำโขนเยาวชนไทยไป แสดงในงานครบรอบ 200 ปี ราชอาณาจักรเลโซโท โดยมี พณิชนาฏ แย้มเพกา  วีรยานันท์ อภิธนาพัฒน์ และ สมชาย กุลเกิด มาร่วมงานด้วย ที่โรงแรมอินเตอร์คอนติเนนตัล วันก่อน. คลิกอ่านคอลัมน์ “บุคคลในข่าว” เพิ่มเติม",
    "category": "local",
    "date": "15 ก.ย. 2567 04:45 น.",
    "publisher": "Thairath",
    "url": "https://www.thairath.co.th/news/local/2814378"
  },
  {
    "data": "\"สิงโตน้ำเงินคราม\" เชลซี บุกมาเอาชนะ บอร์นมัธ ถึงถิ่น พุ่งขึ้นที่ 7 ของตาราง ในศึกพรีเมียร์ลีก อังกฤษ การแข่งขันฟุตบอล พรีเมียร์ลีก อังกฤษ ฤดูกาล 2024-25 เมื่อคืนวันเสาร์ที่ 14 ก.ย. 67 คู่ที่น่าสนใจ บอร์นมัธ อันดับ 13 ของตาราง เปิดสนามวิตาลิตี สเตเดียม รับการมาเยือนของ เชลซี อันดับ 13 ของตาราง เริ่มครึ่งแรกมาถึงนาทีที่ 40 บอร์นมัธ ได้จุดโทษ จากจังหวะที่ เอวานิลสัน โดน โรเบิร์ต ซานเชซ นายด่านเชลซีทำฟาวล์ แต่ เอวานิลสัน ยิงไปติดเซฟ ซานเชซ ทำให้สกอร์ยัง 0-0 ก่อนจะจบครึ่งแรกไปด้วยสกอร์นี้ กลับมาเล่นต่อครึ่งหลัง นาทีที่ 86 เชลซี มาได้ประตูขึ้นนำ 1-0 จากจังหวะที่ เจดอน ซานโช ปีกป้ายแดงที่ลงประเดิมสนามเป็นนัดแรก จ่ายบอลยัดเข้าเขตโทษให้ คริสโตเฟอร์ เอ็นคุนคู ที่ลงมาเป็นตัวสำรองลุยไปยิงตุงตาข่าย ช่วงเวลาที่เหลือทั้งสองทีมทำอะไรกันเพิ่มไม่ได้ จบเกม เชลซี บุกมาเอาชนะ บอร์นมัธ 1-0 เก็บเพิ่มเป็น 7 คะแนน ขึ้นมาอยู่อันดับ 7 ของตาราง",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814456"
  },
  {
    "data": "ชายผู้ก่อเหตุใช้มีดโจมตีประธานาธิบดีประเทศคอโมรอส ถูกพบเป็นศพอยูภายในห้องขังของตัวเอง หลังโดนจับกุมได้เพียงคืนเดียว สำนักข่าวต่างประเทสรายงานว่า นายอาเหม็ด อับดู ทหารวัย 24 ปี ก่อเหตุใช้มีดโจมตีประธานาธิบดี อาซาลี อัสซูมานี แห่งคอโมรอส ระหว่างร่วมพิธีศพผู้นำทางศาสตร์ชื่อดังของประเทศ เมื่อวันศุกร์ที่ 13 ก.ย.ที่ผ่านมา ทำให้นายอัสซูมานีได้รับบาดเจ็บที่มือ ส่วนนายอับดูถูกจับกุม และถูกนำตัวไปฝากขังในเรือนจำ อย่างไรก็ตามในวันเสาร์ที่ 14 ก.ย. นายอาลี โมฮาเหม็ด ฌูเนด อัยการแห่งชาติ เปิดเผยว่า นายอับดูซึ่งถูกแยกขังเดี่ยวเพื่อสงบสติอารมณ์ ถูกพบเป็นศพอยู่ภายในห้องขังของตัวเอง เมื่อช่วงเช้าที่ผ่านมา โดยร่างไร้วิญญาณของเขานอนอยู่บนพื้นห้อง และตอนนี้ เจ้าหน้าที่กำลังสืบสวนหาสาเหตุการตายของเขา ด้านนาย อาบูบาคาร์ ซาอิด อันลี รัฐมนตรีว่าการกระทรวงพลังงานแห่งคอโมรอสบอกกับสื่อว่า ประธานาธิบดีวัย 65 ปี ปลอดภัยดี แผลที่มือต้องได้รับการเย็บ 2-3 เข็ม แต่ไม่มีอันตรายอื่นๆ อย่างไรก็ตาม เจ้าหน้าที่ยังไม่ทราบแรงจูงใจในการก่อเหตุของคนร้าย และตำรวจกำลังดำเนินการสืบสวน ทั้งนี้ นายอาซาลีขึ้นมาเป็นประธานาธิบดีแห่งคอโมรอสครั้งแรก หลังการรัฐประหารของกองทัพในปี 2542 แต่ลงจากตำแหน่งในไม่กี่ปีต่อมา ก่อนจะชนะการเลือกตั้งที่เต็มไปด้วยข้อกังขาในปี 2559 และเมื่อเดือนมกราคม 2567 ที่ผ่านมา โดยนายอาซาลีถูกกล่าวหาว่า การปกครองของเขาเป็นเผด็จการมากขึ้นเรื่อยๆ ติดตามข่าวต่างประเทศ :https://www.thairath.co.th/news/foreign ที่มา :bbc ...",
    "category": "foreign",
    "date": "15 ก.ย. 2567 04:25 น.",
    "publisher": "Thairath",
    "url": "https://www.thairath.co.th/news/foreign/2814454"
  },
  {
    "data": "รัสเซียกับยูเครนแลกเปลี่ยนตัวเชลยศึก 206 คน บางรายถูกจับตัวตั้งแต่ปี 2565 ท่ามกลางการต่อสู้ที่ยังดุเดือดในภาคตะวันออก สำนักข่าวต่างประเทศรายงานว่า รัสเซียกับยูเครนดำเนินการแลกเปลี่ยนตัวเชลยสงครามฝ่ายละ 103 คนเรียบร้อยแล้ว ในวันเสาร์ที่ 14 ก.ย. 2567 ภายใต้ข้อตกลงซึ่งมีสหรัฐอาหรับเอมิเรตส์เป็นตัวแทนเจรจา ท่ามกลางสถานการณ์การต่อสู้ที่ยังคงดำเนินต่อไปในภาคตะวันออกยูเครน และในแคว้นคูสค์ของรัสเซีย รัฐบาลรัสเซียยืนยันว่า พวกเขารับตัวเจ้าหน้าที่ชาวรัสเซีย 103 คนที่ถูกฝ่ายยูเครนจับระหว่างยกพลโจมตีในแคว้นคูสค์ของรัสเซียกลับมาแล้ว และปล่อยตัวเชลยศึกชาวยูเครน 103 คน ซึ่งบางส่วนถูกจับตั้งแต่มอสโกยึดโรงงานเหล็ก อะซอฟสตาล (Azovstal) ได้เมื่อเดือนพฤษภาคม 2565 กลับคืนให้ฝ่ายยูเครน “ณ ตอนนี้ เจ้าหน้าที่ชาวรัสเซียทุกคนอยู่ในดินแดนของสาธารณรัฐเบลารุส และกำลังรับการตรวจด้านสุขภาพจิตและความช่วยเหลือทางการแพทย์ที่จำเป็น รวมถึงโอกาสในการติดต่อหาญาติมิตร” กระทรวงกลาโหมรัสเซียระบุ อนึ่ง แม้จะมีความเป็นศัตรูกันอย่างหนัก แต่รัสเซียกับยูเครนยังสามารถบรรลุข้อตกลงแลกเปลี่ยนตัวเชลยศึกได้เรื่อยๆ ตลอด 2 ปีครึ่งหลังสงครามปะทุ โดยมีสหรัฐอาหรับเอมิเรตส์  ซาอุดีอาระเบีย หรือตุรกีเป็นตัวกลางเจรจา ความเคลื่อนไหวล่าสุดนี้เกิดขึ้นเพียงวันเดียวหลังจาก โวโลดีเมียร์ เซเลนสกี ประธานาธิบดียูเครน เปิดเผยว่า เชลยศึกชาวยูเครน 49 คน ได้รับการปล่อยตัวและกลับมาจากรัสเซียแล้ว ขณะที่ 3 สัปดาห์ก่อน ทั้งสองฝ่ายก็เพิ่งแลกเปลี่ยนตัวเชยจำนวนฝ่ายละ 115 คน ตามข้อตกลงที่ยูเออีช่วยเจรจาเช่นกัน ทั้งนี้ ฝ่ายรัสเซียยังคงรุดหน้าอย่างต่อเนื่องในพื้นที่แนวหน้าฝั่งตะวันออกของยูเครน โดยกระทรวงกลาโหมรัสเซียอ้างว่า ทหารของพวกเขายึดหมู่บ้าน เซลานเน เปอร์เช (Zhelanne Pershe) ซึ่งอยู่ห่างจากเมืองโปครอฟสก์ จุดยุทธศาสตร์สำคัญของกองทัพยูเครนเพียง 30 กม. ได้แล้ว ... ขณะที่การบุกโจมตีแคว้นคูสค์ของกองทัพยูเครนตลอดช่วง 1 เดือนที่ผ่านมา ต้องเผชิญกับการโจมตีโต้กลับของรัสเซีย ซึ่งยึดคืนหมู่บ้านได้ 10 แห่งภายในเวลาเพียง 2 วัน แต่ฝ่ายยูเครนระบุว่า การโต้กลับของรัสเซียไม่ได้อยู่เหนือความคาดหมายของพวกเขา ติดตามข่าวต่างประเทศ :https://www.thairath.co.th/news/foreign ที่มา :cna",
    "category": "foreign",
    "date": "15 ก.ย. 2567 02:55 น.",
    "publisher": "Thairath",
    "url": "https://www.thairath.co.th/news/foreign/2814453"
  },
  {
    "data": "\"เสือใต้\" บาเยิร์น มิวนิก บุกมาเอาชนะ โฮลสไตน์ คีล ถึงถิ่น ทะยานขึ้นจ่าฝูง บุนเดสลีกา เยอรมนี การแข่งขันฟุตบอลบุนเดสลีกา เยอรมนี ฤดูกาล 2024-25 เมื่อคืนวันเสาร์ที่ 14 ก.ย. 67 คู่ที่น่าสนใจ โฮลสไตน์ คีล เปิดสนามโฮลสไตน์ สตาดิโอน รับการมาเยือนของ “เสือใต้” บาเยิร์น มิวนิก ผลปรากฏว่า บาเยิร์น มิวนิก ไล่ถล่ม โฮลสไตน์ คีล ไปอย่างขาดลอย 6-1 โดย บาเยิร์น ได้ประตูจาก จามาล มูเซียลา นาทีที่ 1  แฮร์รี เคน เหมาคนเดียว 3 ตุง นาทีที่ 7  43  90+1 (จุดโทษ)   นิโคไล เรมเบิร์ก ผู้เล่นโฮลสไตน์ทำเข้าประตูตัวเอง นาทีที่ 13 และ ไมเคิล โอลิเซ นาทีที่ 65  ส่วน โฮลสไตน์ คีล ได้จาก อาร์มิน กิโกวิช นาทีที่ 82 ทั้งนี้ จากชัยชนะดังกล่าวทำให้ บาเยิร์น มิวนิก เก็บเพิ่มเป็น 9 คะแนนเต็ม จาก 3 นัด ขึ้นมานำเป็นจ่าฝูง เรียบร้อย ส่วน โฮลสไตน์ คีล แพ้รวด 3 นัด จมบ๊วยของตาราง",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/bundesliga/2814452"
  },
  {
    "data": "ผู้หญิงจำนวนมากในฝรั่งเศส ออกมาชุมนุมกันในหลายสิบเมืองทั่วประเทศ เพื่อให้กำลังใจจีเซล ผู้เสียหายในคดีความรุนแรงทางเพศ ซึ่งสร้างความตกตะลึงไปทั่วฝรั่งเศส สำนักข่าวต่างประเทศรายงานว่า ผู้คนจำนวนมาก ซึ่งส่วนใหญ่เป็นผู้หญิง ออกมาชุมนุมกันในหลายเมืองทั่วฝรั่งเศส เมื่อวันเสาร์ที่ 14 ก.ย. 2567 เพื่อแสดงการสนับสนุน นางจีเซล เปลิโกต์ หญิงวัย 72 ปี ที่จะขึ้นศาลเพื่อสู้คดีกับสามี ผู้ถูกกล่าวหาว่าวางยา และชวนชายแปลกหน้าหลายสิบคนมาข่มขืนเธอ ตลอดช่วงเกือบทศวรรษที่ผ่านมา องค์กรเพื่อสิทธิสตรีหลายกลุ่มในฝรั่งเศส เรียกร้องให้จัดการชุมนุมใน 30 เมือง ตั้งแต่ มาร์แซย์ ไปจนถึงกรุง ปารีส โดยมีผู้ออกมาร่วมชุมนุมจำนวนมาก และถือป้ายที่มีข้อความแสดงการสนับสนุนต่างๆ เช่น “ให้กำลังใจจีเซล”  “เปลี่ยนฝ่ายที่ต้องอับอาย” และ “เหล่าผู้เสียหาย เราเชื่อคุณ” ... คดีของจีเซลสร้างความตกตะลึงและแรงกระเพื่อมไปทั่วฝรั่งเศส นับตั้งแต่การไต่สวนเริ่มขึ้นเมื่อต้นเดือนกันยายนที่ผ่านมา โดยเธอกลายเป็นสัญลักษณ์ของความเข้มแข็ง  การฟื้นตัวจากเรื่องเลวร้าย และการต่อสู้กับความรุนแรงทางเพศ จีเซลตัดสินใจด้วยตัวเองที่จะสู้คดีความด้วยการเปิดเผยใบหน้า และเปิดเผยการพิจารณาคดีต่อสาธารณะ เพราะต้องการให้เรื่องของเธอสร้างความตระหนักรู้ต่อสังคม โดยศาลมีกำหนดการพิจารณาคดีไปจนถึงเดือนธันวาคม ด้าน น.ส.ฟาติมา เบโนมาร์ นักเคลื่อนไหวเพื่อสิทธิสตรีจากสมาคม “Coudes a Coudes” บอกกับ BFM TV สื่อฝรั่งเศส ว่า “เราขอขอบคุณเธอนับพันครั้ง สำหรับความกล้าหาญอันใหญ่หลวงของเธอ” และเสริมว่า การรวมตัวครั้งนี้ยังมีจุดประสงค์เพื่อ ให้กำลังใจแก่ผู้ตกเป็นเหยื่อการข่มขืนทุกคนด้วย ทั้งนี้ นายโดมินิก เปลิโกต์ วัย 71 ปี ถูกกล่าวหาว่า เขาข่มขืนภรรยาที่ไม่ได้สติเพราะฤทธิ์ยาที่เขาเป็นคนแอบให้กิน และชวนผู้ชายแปลกหน้าผ่านทางอินเทอร์เน็ตมาที่บ้านของตัวเอง และให้ร่วมกันล่วงละเมิดภรรยา ก็ก่อเหตุหลายต่อหลายครั้งนับตั้งแต่ปี 2554 จนถูกจับได้ในปี 2563 การสืบสวนของตำรวจพบว่า มีชายแปลกหน้า 72 คนมีส่วนเกี่ยวข้องในการข่มขืนเหยื่อรวมกันอย่างน้อย 92 ครั้ง โดย 50 คนในจำนวนนี้ถูกระบุตัวตนได้แล้ว เป็นผู้มีอายุระหว่าง 26-74 ปี จากหลากหลายอาชีพ ส่วนใหญ่ทำเพียงครั้งเดียว แต่บางคนมีส่วนร่วมถึง 6 ครั้ง โดยพวกเขาถูกตั้งข้อหาและขึ้นศาลในฐานะจำเลยร่วมกับนายโดมินิก เดิมทีนายเปลิโกต์ต้องขึ้นให้การต่อศาลในสัปดาห์นี้ แต่กำหนดการถูกเลื่อนออกไปเนื่องจากเขาล้มป่วย โดยคาดว่า เขาจะขึ้นให้การได้ในวันจันทร์ที่ 16 ก.ย.นี้ น.ส.เบียทริซ ซาวาร์โร ทนายความของนายเปลิโกต์ บอกกับสื่อฝรั่งเศสว่า ลูกความของเธอยอมรับว่าเป็นผู้ก่อเหตุ เช่นเดียวกับจำเลยร่วมบางคน แต่จำเลยบางคนยังอ้างว่า นึกว่าภรรยาของนายเปลิโกต์สมยอมและแกล้งทำเป็นหลับ อนึ่ง หากศาลตัดสินว่าพวกเขามีความผิดจริง จำเลยแต่ละคนมีโอกาสต้องรับโทษจำคุกสูงสุดถือ 20 ปี ติดตามข่าวต่างประเทศ :https://www.thairath.co.th/news/foreign ที่มา :cna",
    "category": "foreign",
    "date": "15 ก.ย. 2567 01:42 น.",
    "publisher": "Thairath",
    "url": "https://www.thairath.co.th/news/foreign/2814451"
  },
  {
    "data": "โสดโปรดจีบขวัญ อุษามณี ไวทยานนท์นางเอกหน้าสวยเจ้าของแบรนด์ UZI Cosmetic เดินหน้าลุยธุรกิจจนปัง! แถมยังปลีกเวลาร่ำเรียนจนคว้าใบปริญญาเอกมานอนกอด สวนทางกับความรัก สถานะหัวใจยังว่างสนิท! และเพื่อแฟนๆ“มาลัยไทยรัฐ”สาวขวัญ สลัดลุค “ซีอีโอ” เจ้าเสน่ห์ อวดหุ่นเซ็กซี่เบาๆ ด้วยชุดเดรสยาว-สั้น แหวกบน เว้าหลัง จากแบรนด์ดัง Fahchak_ woman  peace bysil supa_ official และ fabrique.co โดยมีสุรกิจ แก้วมรกต ลั่นชัตเตอร์แบบพาเพลิน จากนั้นสาวขวัญ อุษามณีมาอัปเดตชีวิต งานแสดงก็ยังเล่น ธุรกิจก็กำลังสนุก ยิ่งเครื่องสำอาง UZI Cosmetic กำลังไปได้สวยจนกลายเป็นอาชีพหลักสร้างตัวสร้างรายได้ “เมื่อก่อนขวัญทำงานอยู่ในกองถ่าย แต่ตอนนี้จากถ่ายละครยาวๆ ก็เปลี่ยนมาเป็นถ่ายซีรีส์ ถ่ายหนัง บทจะมีความกระชับขึ้น ทุกอย่างสั้นหมด เวลาเล่นเราต้องอินจัดมากกว่าเดิมและบทก็จะแรงกว่าเดิมหน่อย คำพูด สมัยก่อนคำพูดแบบนี้พูดไม่ได้ แต่ตอนนี้พูดได้เป็นปกติ อย่างพูดคำหยาบหรือกินแอลกอฮอล์เมื่อก่อนไม่ได้เลย แต่เดี๋ยวนี้ของจริงได้เลย ตอนนี้การทำงานของขวัญจะมีความหลากหลายขึ้น เมื่อก่อนทำงานวงการบันเทิงกินนอนอยู่ในกองถ่าย โตในกองถ่าย พอมาตอนนี้เราทำงานหลายอย่าง เมื่อก่อนทุกคนจะไม่มีใครเห็นขวัญเป็นแขกรับเชิญในรายการ ไม่เคยออกรายการเกมโชว์ ไม่เคยไปให้สัมภาษณ์ชีวิตทอล์กชีวิตส่วนตัวนอกจากละคร ตอนนี้ความเป็นขวัญ-อุษามณี ตอนนี้คนรู้จักชีวิตขวัญมากขึ้น เห็นขวัญออกรายการเกมโชว์ แฟนๆเห็นรอยยิ้มของขวัญในมุมสนุกที่ไม่ได้รักเราที่อินกับละครตัวนั้นตัวนี้แต่รักที่เราเป็นเรา คนรู้จักตัวตนเรามากขึ้น” ... “ไม่อยากเป็นเลยค่ะ (หัวเราะ) คือทุกวันมีปัญหาหมดแต่ว่าทุกวันต้องแก้ปัญหาไปได้ เราขอบคุณทีมงาน น้องๆในบริษัทที่ช่วยกันทำให้มันเป็นไปตามเป้าหมายที่เราต้องการ ขวัญเปิดมา 7 ปี คนที่ช่วยขวัญและอยู่ข้างขวัญมาตลอดเลยนะคือน้องเติ้ล เป็นดิจิทัลมาร์เกตติ้งของบริษัทขวัญแต่การที่เราทำงานแล้วประสบความสำเร็จ มันต้องมีคนที่เป็นมือขวาเราและเชื่อใจได้ ทุ่มเท รักทั้งเราและองค์กร เด็กสมัยนี้ความอินน้อย ความอดทนน้อย ไม่เหมือนกับเรา เด็กสมัยนี้ถ้าอะไรไม่ตอบโจทย์เขาก็สวิตช์ไปแล้ว เราก็มีน้องคนนึงที่อยู่ข้างเราเสมอ ไม่เคยทำงานคนเดียว ยูซี่คอสเมติก” “ค่ะอย่างเปิดบริษัทแม่บ้าน เป็นเพราะขวัญสงสารคนเพราะว่าขวัญโตมาอยู่วงการได้เพราะแม่ คือแม่เจอใครก็แล้วแต่จะฝากลูกด้วยนะ เราเติบโตจากการที่ผู้ใหญ่หลายๆท่านเขาให้โอกาสเรา เราอยู่กับสังคมเอื้อเฟื้อและเมตตา วันนึงเราแข็งแรงขึ้นและมีคนเดือดร้อนมาหาเรา ขวัญก็ไม่อยากที่จะให้เงินแล้วจบ ขวัญรู้สึกว่ามันเป็นการทำลายเค้า มันไม่ได้เป็นการสร้างอาชีพ ขวัญเริ่มต้นทำเล็กๆ ก่อน จนเปิดเป็นบริษัทแต่ตอนนี้ไม่ได้ทำแล้วนะ ขวัญส่งต่อพนักงานให้กับบริษัทลูกค้าเขาดีลตรงกัน เรารู้ว่ามันไม่ใช่เวย์ของเรา” “ใช่ค่ะ ขวัญถึงเริ่มมาทำเครื่องสำอางอย่างเดียวแล้ว (หัวเราะ)” “ตอนนี้เหรอ? อยากส่งต่อร้านทำเล็บเพราะว่าร้านทำเล็บเป็นความฝันของเราเพราะเราเป็นคนชอบทำเล็บ ทำร้านสวยเลยแต่พอเราเสร็จแล้ว ลูกค้าเยอะมาก เราเปิด 2 ฐาน ทั้งลูกค้าดีลิเวอรีด้วย และลูกค้าวอร์กอินด้วย ลูกค้าพอมาเยอะเขาก็ต้องการเจอขวัญ แต่เราทำหลายอย่าง ไปออกรายการ ดูของ ไปโรงงาน ทำให้ร้านทำเล็บไม่ตอบโจทย์สำหรับขวัญแล้ว ถ้าตอนนี้ใครอยากมีร้านทำเล็บนะไม่ต้องสร้างใหม่ ไม่ต้องตบแต่งใหม่ ติดต่อขวัญได้เลยเดี๋ยวขวัญให้ราคาพิเศษ เราสนุกกับการสร้าง พอเรารู้ว่ามันซัคเซสแล้วอะไรแล้วจะไปต่อหรือให้คนอื่นดี ถึงเวลาเราต้องเลือกแล้วว่าเราจะเอาเงินหรือเอาความสุข ตอนนี้ขวัญทำเยอะไป แต่ถึงเวลาก็เลือกทำอะไรที่เราสนุก มีความสุขแล้วไปต่อ ขวัญ รู้ว่าตัวไหนที่อยู่กับขวัญแล้วมันใช่สำหรับขวัญ คือขวัญยังไม่มีลูกเลย ถูกมั้ย? เพราะฉะนั้นขวัญจับเลือกโฟกัสเราจะกินอยู่กับเค้าไปตลอด ขวัญต้องแต่งหน้าไปจนตายเพราะผู้หญิงไม่มีใครไม่แต่งหน้า แล้วเราชอบทาลิป ชอบเครื่องสำอางมีอะไรใหม่ๆ เข้ามาตลอด แต่การทำเล็บมันแค่นี้ ตอบโจทย์เมื่อก่อนเราชอบไปทำเล็บแต่ตอนนี้เราไม่มีเวลาไปทำเล็บ ใครอยากมีอาชีพบอกได้เลย” ... ขวัญเปิดใจว่า “คือขวัญไม่มีเวลาไปไหน เวลาไปแฮงเอาต์กับเพื่อนยังไม่มีเลย เวลาจะไปออกกำลังกาย มีเล่นเวทก่อนอาบน้ำแปรงฟันเล็กๆน้อยๆ เพราะว่าอยากมีความรักนะ ชอบเป็นคนที่ถูกรัก ชอบโมเมนต์มีความรัก หวานแต่ว่าไม่มีเวลา แล้วขวัญคิดว่าถึงเวลาเจอคนที่ใช่ เดี๋ยวโลกก็พาเรามาเจอเอง ขวัญเชื่อเรื่องพรหมลิขิต ไม่เร่งรีบ มีก็ดี ไม่มีขวัญก็สนุกกับชีวิตอยู่ได้” เห็นว่าแม่เริ่มอยากให้ขวัญมีแฟนแล้ว “แม่ก็อยากให้มีแฟนแล้ว แม่อยากมีหลาน คือแม่เราแก่แล้วถึงเวลานึงเขาก็อยากให้เราอยู่เป็นฝั่งเป็นฝา ตอนนี้อยู่เป็นฝาไปก่อนยังไม่เป็นฝั่ง (หัวเราะ)” “ขวัญก็ดูนะแต่ที่ผ่านมาเราก็ซัคเซสเรื่องความรัก เราไม่เคยเจอใครทิ้งแต่เราเลือกเองที่จะเป็นแบบนี้ที่เราจะเดินออกมา แล้วความรักแต่ละคนที่มีให้ขวัญดีทุกคนแต่ด้วยที่ผ่านมาเราเลือกที่เขาจะไม่ใช่เพราะฉะนั้นตอนนี้เป็นผลจากที่เราเลือกเอง มันไม่มีอะไรแค่ขวัญเปลี่ยนโฟกัสจากความรักเป็นงาน” ... “ไม่มีค่ะ หาย (หัวเราะ) คือเลิกกันไปจะกลับมาเป็นเพื่อนได้ 100% คงยาก กับแฟนเก่า ขวัญก็ยังปรารถนาดีกับทุกคน เจอกันทักทายกันได้แต่คงไม่กล้าคุยอะไรมากเพราะต่างคนต่างมีคนที่ต้องดูแล มันไม่ดีหรอกถ้าแฟนเก่าเรามาคุยกับเรา เป็นการไม่ให้เกียรติกับแฟนปัจจุบัน ถ้าตัวขวัญเองถ้าแฟนเราไปคุยกับแฟนเก่าเราก็ไม่ชอบ เพราะฉะนั้นตัวเราจะไม่ทำในสิ่งที่เราไม่ชอบค่ะ”. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "entertain",
    "date": "15 ก.ย. 2567 00:10 น.",
    "publisher": "Thairath",
    "url": "https://www.thairath.co.th/entertain/celeb/2814395"
  },
  {
    "data": "วันอาทิตย์ที่ 15 กันยายน พ.ศ.2567 ขึ้น 13 ค่ำ เดือน 10 วันนี้เป็นวันมงคลเหมาะแก่การอุปสมบท แต่งงาน ออกรถ และขึ้นบ้านใหม่เคล็ดดวงดีคนเกิดปีจอการงานจะมีความวุ่นวายและมีอุปสรรคบ้างเล็กน้อย หมอไก่ขอแนะนำให้คุณทำบุญบริจาคโลงศพเพื่อแก้เคล็ด คนเกิดวันอาทิตย์ การงานโดยรวมถือว่าราบรื่นดีแม้ว่าจะเหนื่อยบ้างก็ตามการเงินรายได้จะเข้ามาในกระเป๋าแบบไม่ขาดสาย คนเกิดวันจันทร์ การงานช่วงนี้ร่างแทบแหลก...มีเกณฑ์งานเยอะงานหนักจัดเต็มการเงินค่าใช้จ่ายเยอะไปหมด แต่ยังดีที่ยังมีเงินเข้าบัญชีตลอด คนเกิดวันอังคาร การงานแม้ว่าคุณจะต้องเจองานโหดมาก แต่สุดท้ายก็จะผ่านไปได้การเงินไม่เหนื่อยเหงื่อไม่ออกก็ไม่ได้เงิน คนเกิดวันพุธ การงานอยู่ในเกณฑ์ดี งานของคุณจะทยอยสำเร็จไปทีละเรื่องการเงินรายได้ก็มาก...รายจ่ายก็มาก คนเกิดวันพฤหัสบดี การงานดวงมาฟ้าเปิด!! อุปสรรคจะคลี่คลายได้ในไม่ช้าการเงินหมดไปกับค่าใช้จ่ายจำเป็น ไม่ได้ฟุ่มเฟือยอะไร คนเกิดวันศุกร์ การงานต้องใจเย็นๆ เพราะงานจะไม่สำเร็จในทันทีการเงินช่วงนี้ยิ่งทำยิ่งได้ ดวงมีเกณฑ์ได้รายได้จากความอุตสาหะ คนเกิดวันเสาร์ การงานดวงชะตามาแรงแซงทางโค้ง ความสำเร็จใกล้จะมาถึงแล้วการเงินช่วงนี้การเงินดี หากใครค้าขายก็จะมีโอกาสรับทรัพย์รัวๆ. ... พ.พาทินี ",
    "category": "horoscope",
    "date": "15 ก.ย. 2567 00:05 น.",
    "publisher": "Thairath",
    "url": "https://www.thairath.co.th/horoscope/daily/2814366"
  },
  {
    "data": "หลายประเทศในยุโรปกำลังเผชิญฝนตกหนักและน้ำท่วม หรือกระทั่งหิมะตก จากอิทธิพลของไซโคลนบอริส โดยที่โรมาเนียพบผู้เสียชีวิตแล้ว 4 ศพ สำนักข่าวต่างประเทศรายงานเมื่อ 14 ก.ย. 2567 ว่า หลายประเทศในภูมิภาคยุโรปกลางและตะวันออกกำลังเผชิญกับฝนตกหนัก จากอิทธิพลของไซโคลนบอริส (Boris) โดยเฉพาะที่โรมาเนียเกิดน้ำท่วมจนทำให้มีผู้เสียชีวิตแล้ว 4 ศพ ในเทศมณฑลกาลาที (Galati) ทางตะวันออกเฉียงใต้ของประเทศ โดยเจ้าหน้าที่กำลัออกช่วยเหลือผู้ประสบภัยคนอื่นๆ ส่วนสาธารณรัฐเช็ก ประกาศเตือนภัยน้ำท่วมสูง ใน 38 สถานที่ทั่วประเทศเมื่อวันเสาร์ โดยกรุงปรากกำลังเผชิญน้ำท่วมหนักที่สุดในรอบกว่า 20 ปี จนต้องมีการวางแนวกั้นน้ำและกระสอบทรายหลายจุด และปิดประตูน้ำที่คลองปิศาจ หรือ “เชอร์ตอฟกา” (Certovka) ซึ่งไหลผ่านเขตมาลา สตรานา (Mala Strana) ... ประตูน้ำเชอร์ตอฟกาเป็นส่วนหนึ่งในระบบป้องกันน้ำท่วมทั่วประเทศของเช็ก ซึ่งใช้งบประมาณในการสร้างมากกว่า 1 พันล้านยูโร เพื่อไม่ให้เกิดหายนะซ้ำรอยเหตุการณ์ในปี 2540 และ 2545 ทางการเช็กคาดว่า กรุงปรากน่าจะรอดผลกระทบที่เลวร้ายที่สุดจากน้ำท่วมไปได้ ซึ่งตอนนี้เจ้าหน้าที่กำลังจับตาสถานการณ์ในภาคกลางและตะวันออก โดยเฉพาะภาคเหนือของแคว้นโมราเวีย ซึ่งคาดว่าจะรับน้ำฝนถึง 400 มม.ในช่วง 3 วันข้างหน้า ก่อนที่มวลน้ำดังกล่าวจะไหลลงมาผ่านแม่น้ำโอดรา (Odra) ไปยังโปแลนด์ โดยจะผ่านหลายเมืองระหว่างทาง ที่ประเทศโปแลนด์ นายโทมาสซ์ ซีโมเนียก รัฐมนตรีว่าการกระทรวงมหาดไทย กล่าวว่า ผู้อยู่อาศัยในเมืองเล็กๆ ติดชายแดนเช็กหลายแห่ง กำลังเผชิญสถานการณ์อันตราย รวมถึงเมืองมอรุฟ (Morow) และเมืองกวูคอวาซี (Glucholazy) ระดับน้ำในแม่น้ำที่เมืองกวูคอวาซีสูงเกินระดับปลอดภัยไป 2 เมตรแล้ว ทำให้ต้องอพยพประชาชนที่อาศัยอยู่ใกล้แม่น้ำ “สถานการณ์ของแม่น้ำและแนวโน้มในอนาคตของมันยังดูเลวร้าย” นายซีโมเนียกกล่าว “เรามีสถานการณ์ยากลำบากที่แม่น้ำ 4 สาย ซึ่งอาจทำให้ต้องอพยพและสร้างความเสียหายในหลายเมือง” ทั้งนี้ ไซโคลนบอริส ทำให้เกิดฝนตกหนักและลงกระโชกแรงในหลายพื้นที่ของโปแลนด์  ออสเตรีย  สาธารณรัฐเช็ก  ฮังการี  โรมาเนีย และสโลวาเกียมาตั้งแต่เมื่อวันพฤหัสบดีที่ 12 ก.ย.2567 แล้ว สถาบันอุตุนิยมวิทยาและการจัดการน้ำของโปแลนด์ เพิ่มขอบเขตการเตือนภัยน้ำท่วมระดับสูงสุดจาก 4 จังหวัดในภาคใต้ ไปยังปากแม่น้ำโอดรา ในเมืองชเชชิน (Szczecin) ขณะเดียวกัน ออสเตรียซึ่งเพิ่งเผชิญเดือนสิงหาคมที่ร้อนที่สุดนับตั้งแต่เริ่มบันทึกสถิติ ตอนนี้รับมือกับฝนตกหนักปริมาณน้ำ 10-20 ซม.ภายในไม่กี่วันในหลายภูมิภาค โดยเฉพาะพื้นที่ภูเขาในรัฐอัปเปอร์ออสเตรีย กับรัฐโลเวอร์ออสเตรีย และกับตอนบนของรัฐสตีเรีย ... UWZ ศูนย์เตือนภัยพายุของออสเตรียระบุว่า ในบางพื้นที่ จะมีฝนตกหนักทำลายสถิติตลอดทั้งเดือนกันยายนภายใน 2-3 วันข้างหน้า ขณะที่ OEBB ผู้ให้บริการเครือข่ายรถไฟ ออกคำแนะนำให้ผู้โดยสารทุกคนเลื่อนการเดินทางที่ไม่เร่งด่วนออกไปก่อน โดยทางรถไฟหลายสายในจังหวัดซัลซ์บวร์กถูกปิดเพราะหิมะตกหนัก ฝนยังตกหนักอย่างต่อเนื่องที่รัฐไบเอิร์น (บาวาเรีย) ของเยอรมนีด้วย ติดตามข่าวต่างประเทศ :https://www.thairath.co.th/news/foreign ที่มา :bbc",
    "category": "foreign",
    "date": "14 ก.ย. 2567 23:59 น.",
    "publisher": "Thairath",
    "url": "https://www.thairath.co.th/news/foreign/2814450"
  },
  {
    "data": "คนอะไรใช้ความสวยได้เปลืองมากอิงฟ้า วราหะมาเยือนรายการ Thairath Talk มาพร้อมรอยยิ้ม พูดดักคอพิธีกรก่อนเลยว่าถามหนูได้ทุกเรื่อง ไม่ว่าเรื่องอะไรก็ตอบได้ โดยอิงฟ้าได้เล่าถึงช่วงเวลาที่เคยยากลำบากในตอนเด็กจนถึงวัยรุ่น แต่ก็ยังมองเห็นข้อดีของความยากจนที่เคยประสบมา \"คนรวยอาจจะไม่มีเวลานั่งคุยกัน หรือไม่เห็นความสำคัญของการใช้เวลาด้วยกัน แต่ครอบครัวหนู เมื่อกลับมาจากทำงานก็จะมานั่งคุยกัน กินข้าวร่วมกัน แม้มื้ออาหารจะไม่เริ่ดหรู เมนูที่หนูชอบคือผัดถั่วงอกใส่น้ำปลา นั่งกินกับข้าวก็อร่อยที่สุดแล้ว ช่วงนั้นหนูไม่ได้รู้สึกว่าตัวเองลำบากเลย (ยิ้ม)\" อิงฟ้า วราหะ เล่าเพิ่มเติมว่า อาหารที่หรูที่สุดคือหมูกระทะ เพราะจะได้กินก็ต่อเมื่อเป็นวันเกิดของใครสักคนในครอบครัว เราจะนับวันรอที่จะไปกินพร้อมกัน มันทั้งสนุกและตื่นเต้น ...",
    "category": "entertain",
    "date": "14 ก.ย. 2567 23:21 น.",
    "publisher": "Thairath",
    "url": "https://www.thairath.co.th/entertain/2814023"
  },
  {
    "data": "ชาวบ้านมุกดาหารตกใจ บริเวณทางเดินสันเขื่อนหน้าตลาดอินโดจีน น้ำโขงเริ่มท่วมแล้ว ทางเทศบาลเร่งสั่งการวางกระสอบทรายป้องกัน วันที่ 14 กันยายน 2567 ผู้สื่อข่าวรายงานจากจังหวัดมุกดาหารว่า สถานการณ์น้ำในแม่น้ำโขงที่จังหวัดมุกดาหารมีระดับน้ำสูงขึ้นอย่างต่อเนื่อง โดยในวันนี้มีระดับน้ำ 10.33 เมตร เพิ่มขึ้นจากเมื่อวาน 0.96 เมตร ต่ำกว่าระดับวิกฤต 2.17 เมตร ขณะที่ระดับวิกฤตอยู่ที่ 12.50 เมตร อย่างไรก็ตามในวันนี้ ที่บริเวณทางเดินสันเขื่อนหน้าตลาดอินโดจีน เขตเทศบาลเมืองมุกดาหาร ได้ถูกน้ำโขงไหลเข้าท่วมแล้ว ทำให้ชาวบ้านที่อาศัยอยู่บริเวณริมแม่น้ำโขงตื่นตกใจ ต้องคอยเฝ้าดูระดับน้ำในแม่น้ำโขงอย่างต่อเนื่อง ว่าจะมีระดับเพิ่มสูงขึ้นจนถึงขั้นวิกฤตไหลเข้าท่วมบ้านเรือนในเขตเทศบาลเมืองมุกดาหารหรือไม่ เพื่อจะได้เตรียมตัวเก็บสิ่งของภายในบ้านขึ้นไว้ในที่สูงได้ทันท่วงที ... โดยทางจังหวัดมุกดาหารได้กำหนดระดับการแจ้งเตือนภัยน้ำท่วมปี 67 ดังนี้ ธงเขียว ต่ำกว่า 11.50 ม.รทก. ระดับน้ำอยู่ในเกณฑ์ปกติ ธงเหลือง 11.50-12.50 ม.รทก. ระดับน้ำอยู่ในเกณฑ์เฝ้าระวัง และติดตามข่าวสารอย่างใกล้ชิด ธงแดง 12.50 ม.รทก. ขึ้นไป ระดับน้ำอยู่ในเกณฑ์วิกฤต เริ่มล้นตลิ่ง ให้เคลื่อนย้ายทรัพย์สินขึ้นที่สูง และระวังภัยที่เกิดจากน้ำ ขณะที่ นางสุวรรณี ตั้งปณิธานนท์ นายกเทศมนตรีเมืองมุกดาหาร ได้มีคำสั่งให้ฝ่ายป้องกันและบรรเทาสาธารณภัย เทศบาลเมืองมุกดาหาร เร่งดำเนินการจัดทำกระสอบทราย จำนวน 1 500 กระสอบ เพื่อจัดเตรียมไว้คอยให้การช่วยเหลือประชาชนที่ได้รับความเดือดร้อน หากเกิดอุทกภัยขึ้น เพื่อที่กลับบ้านจะได้นำกระสอบทรายไปวางเป็นแนวกั้นน้ำป้องกันน้ำทะลักเข้าบ้านเรือน โดยทั้งนี้ เทศบาลเมืองมุกดาหารได้แจ้งเตือนขอให้ประชาชนเฝ้าระวัง และตามสถานการณ์น้ำในแม่น้ำโขงอย่างใกล้ชิดต่อไปด้วย.",
    "category": "local",
    "date": "14 ก.ย. 2567 23:13 น.",
    "publisher": "Thairath",
    "url": "https://www.thairath.co.th/news/local/northeast/2814449"
  },
  {
    "data": "\"หงส์แดง\" ลิเวอร์พูล กลับมาไม่ได้ เปิดบ้านแพ้ “นอตติงแฮม ฟอเรสต์” 0-1 แพ้นัดแรกในศึก พรีเมียร์ลีก วันที่ 14 ก.ย. 67 การแข่งขันฟุตบอลพรีเมียร์ลีก อังกฤษ ฤดูกาล 2024-25 \"หงส์แดง\" ลิเวอร์พูล รองจ่าฝูง พรีเมียร์ลีก เปิดรัง แอนฟิลด์ รับมือ นอตติงแฮม ฟอเรสต์ ทีมอันดับ 9 ของตาราง เวลา 21.00 น. ตามเวลาประเทศไทย ช่วงครึ่งแรก \"หงส์แดง\" ลิเวอร์พูล มีสถิติทุกอย่างเหนือกว่า นอตติงแฮม ฟอเรสต์ ทั้งอัตราการครองบอล  โอกาสยิง และจำนวนการยิงเข้ากรอบ แต่ไม่สามารถเปลี่ยนเป็นประตูได้ จบครึ่งแรกเสมอกัน 0-0 ครึ่งหลัง นาทีที่ 72 กองเชียร์ทีมเยือนได้เฮ คัลลัม ฮัดสัน-โอดอย ปั่นโค้งๆ ให้ นอตติงแฮม ฟอเรสต์ บุกมานำ “หงส์แดง” 1-0 นับเป็นประตูแรกที่ลิเวอร์พูลเสียในฤดูกาลนี้ และหยุดสถิติคลีนชีทติดต่อกันของฤดูกาลนี้ไว้เพียง 3 นัด จากนั้นไม่มีประตูเพิ่ม “หงส์แดง” ลิเวอร์พูล เปิดบ้านแพ้ นอตติงแฮม ฟอเรสต์ 0-1 มี 9 คะแนนเท่าเดิม รั้งรองจ่าฝูงชั่วคราว",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814385"
  },
  {
    "data": "ดีอาร์คองโกตัดสินประหารชีวิตจำเลย 37 คน รวมชาวอเมริกัน 3 ราย ฐานมีส่วนร่วมในความพยายามก่อรัฐประหารที่ล้มเหลวเมื่อหลายเดือนก่อน สำนักข่าวต่างประเทศรายงานว่า เมื่อวันที่ 13 ก.ย. 2567 ที่ผ่านมา ศาลทหารของสาธารณรัฐประชาธิปไตยคองโก (ดีอาร์คองโก) พิพากษาประหารชีวิตผู้ต้องหา 37 คน รวมถึงชาวอเมริกัน 3 ราย ชาวอังกฤษ  เบลเยียม และแคนาดาอีกหลายคน หลังพวกเขาถูกตัดสินว่ามีความผิดในข้อหา มีส่วนร่วมในการก่อรัฐประหาร ความพยายามก่อรัฐประหารดังกล่าวเกิดขึ้นเมื่อเดือนพฤษภาคมที่ผ่านมา นำโดยนาย คริสเตียน มาลังกา ฝ่ายค้านที่แทบไม่เป็นที่รู้จักในตอนนั้น โดยกลุ่มผู้ก่อเหตุมุ่งเป้าโจมตีทำเนียบประธานาธิบดี และพันธมิตรใกล้ชิดของประธานาธิบดี เฟลิกซ์ ซีเซเกดี โดยไลฟ์สตรีมการโจมตีผ่านเครือข่ายสังคมออนไลน์ อย่างไรก็ตาม กลุ่มผู้ก่อเหตุถูกเจ้าหน้าที่ความมั่นคงกำราบได้ในเวลาไม่นาน มีผู้เสียชีวิต 6 ศพระหว่างการปะทะกับเจ้าหน้าที่ รวมถึงตัวนายมาลังกา ที่ถูกยิงตายขณะขัดขืนการจับกุม นอกจากนั้นยังมีผู้ถูกจับกุมอีกหลายสิบคน เมื่อเดือนมิถุนายน ศาลของดีอาร์คองโกเริ่มการไต่สวนจำเลยมากกว่า 50 คนในคดีนี้ ซึ่งถูกตั้งข้อหามากมายทั้ง ก่อการร้าย  ฆาตกรรม และซ่องโจร โดยมีจำเลยได้รับการตัดสินให้ไม่มีความผิด 14 ราย ขณะที่ 37 ราย ถูกตัดสินให้มีความผิดจริงตามข้อกล่าวหา นายมาเซล มาลังกา ลูกชายวัย 21 ปี ของนายมาลังกา ซึ่งถือสัญชาติอเมริกัน กับชาวอเมริกันอีก 2 คน ถูกตัดสินว่ามีความผิดจริงในคดีนี้ด้วย โดยนาง บริตนีย์ ซอว์เยอร์ มารดาของเขา ยืนกรานมาตลอดว่าลูกชายเป็นผู้บริสุทธิ์ และเขาแค่ทำตามที่ผู้เป็นพ่อบอกเท่านั้น ชาวอเมริกันคนอื่นๆ ได้แก่ นายไทเลอร์ ธอมป์สัน จูเนียร์ ซึ่งเดินทางจากรัฐยูทาห์ไปยังแอฟริการ่วมกับนายมาลังกาผู้ลูก โดยที่ครอบครัวของนายธอมป์สันนึกว่าเดินทางไปเที่ยว และนายเบนจามิน รูเบน ซัลมาน-โปลุน วัย 36 ปี ซึ่งข่าวระบุว่า รู้จักกับนายมาลังกาผู้พ่อผ่านบริษัททำเหมืองทอง ... ทั้งนี้ นักโทษทั้ง 37 คนยังสามารถยืนอุทธรณ์คัดค้านคำตัดสินได้ โดยดีอาร์คองโกเพิ่งกลับมาเริ่มบังคับใช้โทษประหารชีวิตอีกครั้งในปี 2566 หลังระงับการบังคับใช้โทษมานานกว่า 2 ทศวรรษ อ้างว่า เพื่อลดปัญหาความรุนแรงและการโจมตีของกลุ่มติดอาวุธในประเทศ ติดตามข่าวต่างประเทศ :https://www.thairath.co.th/news/foreign ที่มา :cnn",
    "category": "foreign",
    "date": "14 ก.ย. 2567 22:55 น.",
    "publisher": "Thairath",
    "url": "https://www.thairath.co.th/news/foreign/2814443"
  },
  {
    "data": "สาวโรงงานมาแก้บน\"ท้าวเวสสุวรรณ\"วัดดอนใหญ่ หลังถูกหวยมาแล้ว 8 งวดติด ไม่ลืมขอ\"เลขเด็ดงวดนี้\"กลับไปลุ้นต่องวดที่ 9 วันที่ 14 กันยายน 2567 ผู้สื่อข่าวรายงานว่า ที่วัดดอนใหญ่ ต.ลำลูกกา อ.ลำลูกกา จ.ปทุมธานี ได้มีสายมูจำนวนมากหลั่งไหลเดินทางมากราบไหว้ขอพรสิ่งศักดิ์สิทธิ์ รวมถึงขอโชคลาภจาก ท้าวเวสสุวรรณ  ไอ้ไข่ และ แม่นางกวักสมบูรณ์ทรัพย์ค้าขายร่ำรวย เนื่องจากอีกแค่ 2 วัน ก็จะถึงวันหวยออกแล้ว และยังมีสายมูกว่า 300 คน นั่งรอต่อแถวเพื่อรอให้พระครูสังฆรักษ์ สุเทพ ฐิตพโล เจ้าอาวาสวัดดอนใหญ่ เจิมหน้าผากเปิดทรัพย์ โชคลาภ วาสนาบารมี เจิมยันต์สาลิกามหาเสน่ห์ และยันต์นะมหาเศรษฐี เพื่อเป็นสิริมงคลกับชีวิตและครอบครัว หลังเสร็จสิ้นการแก้บนขอพร ทางด้าน น.ส.รัสรินทร์ สาวนายหน้าค้าที่ดิน เดินทางจาก อ.บ้านนา จ.นครนายก นำคณะปี่พาทย์จากโรงเรียนวัดคู้บอน มาแก้บนแม่นางกวักวัดดอนใหญ่ หลังประสบความสำเร็จในสิ่งที่ขอไว้ พร้อมกล่าวว่า ตนมีอาชีพเป็นนายหน้าขายที่ ซึ่งตนได้มาบนบานกล่าวกับแม่นางกวักไว้ว่าขอให้ประสบความสำเร็จในการขายที่ดิน และเดือนนี้สามารถขายที่ได้ประมาณ 10 แปลง ได้เงินยอดขายกว่า 35 ล้านบาท ทำให้ตนได้ค่าคอมมิชชัน 1 ล้านบาท วันนี้จึงได้นำคณะปี่พาทย์มาแสดง 4 บทเพลง เพื่อแก้บนกับแม่นางกวัก และได้จุดธูปเสี่ยงทายได้เลข 74 กลับไปลุ้นเสี่ยงดวงอีกต่อ ... ขณะที่ สาวโรงงานย่านนวนคร ได้นำข้าวสาร 12 ถุง น้ำดื่ม 8 แพ็ก พร้อมเครื่องเซ่นไหว้มาแก้บนท้าวเวสสุวรรณ หลังได้โชคก้อนโต 50 000 บาทในงวดที่ผ่านมา พร้อมกล่าวว่า ตนเองนั้นได้โชคจากท้าวเวสสุวรรณมาแล้ว 8 งวดติด ซึ่งงวดแรกก็ได้เงินหลักหมื่น และงวดล่าสุดได้นำเลขธูปเสี่ยงทายไปเสี่ยงโชคแล้วได้เงินมากกว่า 50 000 บาท วันนี้ตนเองจึงมาแก้บนดังกล่าว และยังได้เลข 484 จากธูปเสี่ยงทายกลับไปลุ้นโชคงวดที่ 9 ต่อไป.",
    "category": "lottery",
    "date": "14 ก.ย. 2567 22:55 น.",
    "publisher": "Thairath",
    "url": "https://www.thairath.co.th/lottery/news/2814447"
  },
  {
    "data": "ตูน Bodyslam จูงมือเพื่อนพ้องวงร็อกระดับแถวหน้าของเมืองไทยร่วมกันประกาศดัง ๆ และแรง ๆ บอกกล่าวข่าวแรงช่วงปลายปีว่าชาวร็อกสายแคมปิ้งเตรียมเฮ พร้อมหรือยังที่จะแบกเป้ไปตั้งเต็นท์กับแคมป์สุดชิล กับบรรยากาศที่โคตรคอนทราสต์เสพฟีลลิ่งสุดชิลของธรรมชาติกับเพลงร็อกสุดมันส์ไปพร้อมกัน ใน Music Fest Rock On Camp ครั้งที่ 7 สุดยอดคอนเสิร์ตมิวสิคเฟสต์ในตำนานที่จะขนความมันส์แบบอลังการจากศิลปินร็อกระดับแถวหน้าของเมืองไทยมาประเคนความมันส์เกินขนาด ท่ามกลางบรรยากาศฟีลแคมป์ท่ามกลางขุนเขาและพงป่ามาให้เสพกันสุดชิลส่งท้ายปลายฝนต้อนรับลมหนาวปลายปีนี้ ถือเป็นอีกครั้งที่นักท่องเที่ยวสายปักหมุดกางเต็นท์เก็บฟีลแคมปิ้งที่รักและดนตรีร็อกสุดมันปลายปีนี้เรามีนัดกันไปเสพบรรยากาศปลายฝนต้นหนาวพร้อมนอนดูดาวและเก็บความมันส์กันเต็มอิ่มกับเทศกาลดนตรีแบบแคมปิ้งในตำนาน Music Fest Rock On Camp ครั้งที่ 7 คราวนี้จะเสิร์ฟความมันส์แบบจัดหนักจัดเต็มเข้มระดับอลังการไม่เกรงใจใคร กับ 6 ศิลปินร็อกระดับแถวหน้าของเมืองไทย อย่าง Bodyslam  Silly Fools  Slot Machine  Dax Rock Rider  Lham Somphol และ Ae Jirakorn ที่จะขนเพลงฮิตมากระชากความมันส์แด่ชาวร็อกท่ามกลางบรรยากาศที่จะหาชมไม่ได้ที่ไหน กับเวทีคอนเสิร์ตขนาดใหญ่ที่อลังการด้วยพลุ แสง สี เสียงแบบเต็มสตรีมที่สามารถมองเห็นบรรยากาศที่สวยงามของธรรมชาติโดยรอบได้ชัดเพราะตั้งอยู่บนจุดสูง รายรอบไปด้วยขุนเขา 360° และทะเลหมอกที่งดงามให้คุณดื่มด่ำกับบรรยากาศสุดชิลเพื่อต้อนรับเช้าวันใหม่อย่างสดชื่น ในพื้นที่จัดงานกว่า 70 ไร่ กับพื้นที่จอดรถเพื่อรองรับนักท่องเที่ยวสายแคมปิ้งกว่า 2 500 คันและระบบสาธารณูปโภคครบครัน เรียกว่ามามันส์มาแคมปิ้งงานนี้งานเดียวจบครบแบบบริบูรณ์ ... พบกับสุดยอดคอนเสิร์ตมิวสิคเฟสต์ในตำนาน Music Fest Rock On Camp ครั้งที่ 7 วันที่ 12 ตุลาคม 2567 นี้ ณ คีรีมาลา - Khirimala Eco Camp ราคาบัตร 1 500 บาท เริ่มประเดิมความมันส์กันตั้งแต่เวลา 16.00 น. เป็นต้นไป จองบัตรได้ที่ khirimalamusicfest และ ticket.eventpass",
    "category": "entertain",
    "date": "14 ก.ย. 2567 22:50 น.",
    "publisher": "Thairath",
    "url": "https://www.thairath.co.th/entertain/news/2814444"
  },
  {
    "data": "หนุ่มอาร์แบค โชว์ฟอร์มแจ่มเฉือน ราชภัฏเพชรบูรณ์ ผงาดแชมป์รุ่นอุดมศึกษา ศึกฟุตวอลเลย์ชิงชนะเลิศแห่ง ปทท การแข่งขันกีฬาฟุตวอลเลย์ชิงชนะเลิศแห่งประเทศไทย ประจำปี 2567 ภายใต้การสนับสนุนของ กรมพลศึกษา  กองทุนพัฒนาการกีฬาแห่งชาติ การกีฬาแห่งประเทศไทย  บริษัท โรงงานฟุตบอลไทย สปอร์ตติ้งกู๊ดส์ จำกัด และน้ำดื่มสิงห์ ที่ สนามกีฬาชายหาด ม.รามคำแหง เมื่อวันที่ 14 กันยายนที่ผ่าน เป็นการชิงชัยในวันที่สอง ในประเภทอุดมศึกษา ซึ่งมีทีมฟุตวอลเลย์จากมหาวิทยาลัยต่างๆ ส่งทีมเข้าร่วมการแข่งขันถึง 12 ทีม ด้าานการแข่งขันเป็นไปอย่างเข้มข้น และสนุกเร้าใจแฟนที่เข้ามาชมในสนามตั้งแต่รอบแรก ก่อนที่ไฮไลต์ในรอบชิงชนะเลิศ จะเป็นการโคจรมาพบกับของสองทีมแกร่งอย่าง มหาวิทยาลัยรัตนบัณฑิต A ที่มี ทวีศักดิ์ กันกะดก กับ สรุพิชญ์ ทองอาจ พบกับ ทีมมหาวิทยาลัยราชภัฏเพชรบูรณ์ A ที่มี จักรกฤษณ์ พระชนะ กับ วรชาติ สุคงเจริญ โดยเกมการแข่งขันเป็นไปอย่างสนุกสูสีทั้งสองทีมสลับกันทำแต้มเบียดบี้กันอย่างสุดมันส์ ก่อนที่จะเป็น คู่หูฟุตวอลเลย์หนุ่มรัตนบัณฑิต ที่อาศัยการเล่นที่เหนียวแน่นและชั้นเชิงการทำแต้มที่เหนือชั้นกว่าเบียดเอาชนะคู่หนุ่มราชภัฏเพชรบูรณ์ ไปได้แบบหวุดหวิด 22-20 คว้าแชมป์ประเทศไทยรุ่นอุดมศึกษาไปครอง ขณะที่ อันดับ 3 เป็นของ ทีม ม.รัตนบัณฑิต B และ ทีม มรภ.เพชรบูรณ์ วิทยาเขตชลบุรี A ทั้งนี้ได้รับเกียรติจาก พล.ต.ต.ดร.นรศักดิ์ เหมนิธิ นายกสมาคมกีฬาฟุตวอลเลย์แห่งประเทศไทย เป็นประธานในพิธีมอบรางวัลให้กับทีมชนะเลิศในครั้งนี้ด้วย อย่างไรก็ดีการแข่งขันกีฬาฟุตวอลเลย์ชิงชนะเลิศแห่งประเทศไทย ประจำปี 2567 ยังเหลือการแข่งขันอีก 1 ประเภท คือ รุ่นประชาชนทั่วไป ในวันที่ 15 กันยายน 2567 เริ่มคู่แรกในเวลา 09.00 น. ใต้ภาพ 1ทวีศักดิ์ กันกะดก กับ สรุพิชญ์ ทองอาจ จากมหาวิทยาลัยรัตนบัณฑิต Aโชว์ลีลาทำแต้มเฉือนเอาชนะ จักรกฤษณ์ พระชนะ กับ วรชาติ สุคงเจริญ คู่หูนักฟุตวอลเลย์หนุ่มทีมมหาวิทยาลัยราชภัฏเพชรบูรณ์ A ไปได้แบบสนุก 22-20คว้าแชมป์ รุ่นอุดมศึกษา ในการแข่งขันกีฬาฟุตวอลเลย์ชิงชนะเลิศแห่งประเทศไทย ประจำปี 2567 ที่ สนามกีฬาชายหาด ม.รามคำแหง เมื่อวันที่ 14 กันยายนที่ผ่าน 2.ทวีศักดิ์ กันกะดก กับ สรุพิชญ์ ทองอาจ จากมหาวิทยาลัยรัตนบัณฑิต Aคว้าแชมป์รุ่นอุดมศึกษาในการแข่งขันกีฬาฟุตวอลเลย์ชิงชนะเลิศแห่งประเทศไทย ประจำปี 2567 ที่ สนามกีฬาชายหาด ม.รามคำแหง เมื่อวันที่ 14 กันยายนที่ผ่าน",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/others/2814446"
  },
  {
    "data": "McLaren ส่ง แลนโด นอร์ริส นักขับ F1 ฟอร์มร้อน ลองใช้รถ McLaren P1 ที่ทำจากเลโก้ 3.4 แสนชิ้น พิสูจน์แล้วขับรอบสนามแข่งได้จริง วันที่ 14 ก.ย. 67 McLaren และ Lego 2 ร่วมกันสร้างรถยนต์ McLaren P1 จำลองที่สามารถขับขี่ได้จริง โดยรถเกือบทั้งคันทำมาจากเลโก้ Technic จำนวนมหาศาลถึง 342 817 ชิ้น และใช้แบตเตอรี่ Technic และแบตเตอรี่ EV ขนาดเล็กเพื่อจ่ายพลังงาน รถคันนี้ไม่เพียงแต่เป็นโมเดลที่น่าทึ่งเท่านั้น แต่วิศวกรของทั้ง McLaren และ Lego ยังได้ทำให้รถสามารถทำความเร็วได้สูงสุดถึง 40 ไมล์ต่อชั่วโมง เพื่อพิสูจน์ว่ารถยนต์จากเลโก้ ใช้งานได้จริง ทีมงานจึงให้ แลนโด นอร์ริส นักขับ F1 ฟอร์มร้อนแรง ของทีม McLaren เป็นคนควบคุมรถ และขอให้เขาขับรถรอบสนามแข่งซิลเวอร์สโตนเซอร์กิต ซึ่งสามารถวิ่งได้ครบ 3.66 ไมล์โดยไม่พังเสียหายเลย ชมคลิปคลิกที่นี่",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/worldsport/motorsport/2814442"
  },
  {
    "data": "เทศบาลเมืองหนองคาย อุดซ่อมแนวกั้นน้ำ จุดพระธาตุหล้าหนองได้แล้ว พร้อมเตือนประชาชนอย่าชะล่าใจ ย้ายรถไปจอดจุดปลอดภัย อพยพไปอยู่ในที่สูง เตรียมรับมือกับน้ำที่จะเพิ่มสูง วันที่ 14 กันยายน 2567 จากกรณีที่ก่อนหน้านี้มีรายงานว่า เมื่อเวลาประมาณ 20.39 กำแพงป้องกันน้ำริมโขง พระธาตุหล้าหนอง จ.หนองคาย ได้เกิดการพังทลาย ทำให้น้ำจำนวนมากไหลทะลักเข้ามาในพื้นที่บริเวณชุมชนริมแม่น้ำโขง ทางเจ้าหน้าที่จึงเร่งเสริมกระสอบทรายซ่อมแซมแนวป้องกันน้ำ ซึ่งต่อมา เมื่อเวลา 20.55 ทางเพจเฟซบุ๊กเทศบาลเมืองหนองคายได้ประกาศว่า เจ้าหน้าที่ควบคุมสถานการณ์แนวกั้นน้ำ ที่จุดพระธาตุหล้าหนองไว้ได้แล้ว เพื่อความไม่ประมาท ขอให้ประชาชนขนของขึ้นที่สูง หรือ ย้ายออก โดยด่วน พร้อมทั้งประกาศเตือนประชาชน\"อย่าชะล่าใจ! คืนนี้น้ำจะขึ้นสูงมาก ขอให้ทุกท่านย้ายรถไปไว้ในที่ปลอดภัยเก็บทรัพย์สินมีค่า ชาร์จเเบต เตรียมไฟฉาย ถ่านไฟฉาย เทียนไข น้ำดื่ม อาหารแห้งให้พร้อม #เตรียมแล้วไม่ท่วมดีกว่าท่วมแล้วไม่ได้เตรียม\" ล่าสุด มีการรายงานระดับน้ำโขง เวลา 22.00 น. ยังทรงตัวอยู่ที่ 13.77 ม. มีแผนเสริมกระสอบทรายให้เป็นแบริเออร์กั้นน้ำ เพื่อไม่ให้น้ำไหลเข้าบ้านประชาชน ทั้งนี้ ทางเทศบาลฯ ได้มีการตั้งศูนย์กองอำนวยการ ที่โรงเรียนเทศบาล 5 มีชัยวิทยา สำหรับใครต้องการย้ายรถไปจอดในที่ปลอดภัย สามารถไปใช้บริการที่ที่จอดรถ ที่เทคนิคหนองคาย 2 อย่างไรก็ตาม หากมีความคืบหน้าเพิ่มเติมจะรายงานให้ทราบอีกครั้ง.  ... ขอบคุณข้อมูลจาก เฟซบุ๊ก เทศบาลเมืองหนองคาย",
    "category": "local",
    "date": "14 ก.ย. 2567 22:36 น.",
    "publisher": "Thairath",
    "url": "https://www.thairath.co.th/news/local/northeast/2814441"
  },
  {
    "data": "แค่ออนแอร์ตอนแรกก็สนุกและน่าติดตามกันแล้ว สำหรับละครเรื่องใหม่ของ ไทยรัฐทีวี ก.แกงพานิชย์ ที่พร้อมส่งความสนุกและแฝงไปด้วยแง่คิดให้กับแฟนละคร ทุกคืนวันเสาร์-อาทิตย์ เวลา 21.30-22.30 น. หลังจบรายการ ไทยรัฐนิวส์โชว์ ทางไทยรัฐทีวี ช่อง 32 เปิดมาตอนแรกก็ชวนติดตามกันต่อกับเรื่องราวชีวิตของ แกงไก่ ชายหนุ่มที่ออกจากบ้านเพื่อมาตามหาฝันกับการเป็นนักดนตรี แต่สุดท้าย ชีวิตก็เหมือนเล่นตลกเจอเรื่องราวที่ทำให้ชีวิตของ แกงไก่ ไม่ได้เป็นไปตามที่ฝันเอาไว้ เรื่องราวตอนต่อไปจะเป็นอย่างไร ต้องติดตามชมในวันพรุ่งนี้ ติดตามเรื่องราวความกลมกล่อม รสชาติหวานปนขมในชีวิตของ \"แกงไก่\" กับ \"กุ๊งกิ๊ง\" ใน “ก.แกง พานิชย์” เริ่มตอนแรก เสาร์ 14 ก.ย. นี้ เวลา 21.30-22.30 น. หลังจบรายการ ไทยรัฐนิวส์โชว์ ทางไทยรัฐทีวี ช่อง 32 และสามารถดูย้อนหลังได้ทาง YouTube Thairath TV Originals. ...",
    "category": "entertain",
    "date": "14 ก.ย. 2567 22:30 น.",
    "publisher": "Thairath",
    "url": "https://www.thairath.co.th/entertain/series/2814353"
  },
  {
    "data": "“อเล็กซองดร์ อาฌา” ถือเป็นผู้กำกับที่มีบทบาทสำคัญในการสร้างวิสัยทัศน์ให้กับภาพยนตร์สยองขวัญยุคใหม่ โดยเฉพาะผลงานทริลเลอร์สุดโหดจากประเทศฝรั่งเศสอย่าง “High Tension” (2003) ที่พลิกโฉมวงการหนังแนวสแลชเชอร์ไปอย่างสิ้นเชิง แม้ว่าจะเลือกนำเสนออัตลักษณ์ทางเพศ แต่หนังก็เต็มไปด้วยความรุนแรง กล้าตีความหนังสแลชเชอร์ในทิศทางใหม่ๆ ซึ่งมีอิทธิพลต่อแฟนหนังหลายๆ คน นอกจากนี้เขายังได้รับการยกย่องว่าเป็นเสาหลักของ “New French Extremity” กลุ่มภาพยนตร์ที่เกิดขึ้นหลังเหตุการณ์ 9/11 ซึ่งผู้กำกับได้สร้างภาพยนตร์สยองขวัญที่เต็มไปด้วยความโหดร้ายทารุณ เพื่อสะท้อนถึงความไร้เหตุผลและความสิ้นหวังในยุคนั้น ตั้งแต่นั้นมาอาฌาได้ฝากผลงานภาพยนตร์ไว้อีกมากมายหลายแนว ไม่ว่าจะเป็นหนังสัตว์ประหลาด “Piranha 3D” (2010)  หนังสยองแฟนตาซี “Horns” (2013) รวมถึงหนังระทึกขวัญเอาตัวรอด “The Hills Have Eyes” (2006)  “Crawl” (2019) และ “Oxygen” (2021) และล่าสุดกับหนังระทึกขวัญสุดสยองแห่งปี “Never Let Go ผูกเป็น หลุดตาย” ที่ผู้กำกับอาฌาเลือกประเด็นวันสิ้นโลกและความเป็นพ่อแม่มานำเสนอในโปรเจกต์หนังเอาตัวรอดเรื่องใหม่นี้ที่เล่าเรื่องราวของโลกที่เต็มไปด้วยหายนะเมื่อปีศาจร้ายเข้ายึดครองทุกพื้นที่ให้กลายเป็นดินแดนที่เต็มไปด้วยอันตราย ผู้เป็น “แม่” (รับบทโดย “ฮัลลี เบอร์รี” นักแสดงตัวแม่รางวัลออสการ์) จึงต้องทำทุกอย่างเพื่อปกป้อง “ลูกแฝด” ของเธอให้มีชีวิตรอดต่อไป โดยตั้งกฎสำคัญห้ามฝ่าฝืนนั่นคือต้องผูกเชือกที่ยึดติดกับบ้านไว้ตลอดเวลาที่ออกนอกบ้าน หากเชือกหลุดจะตกเป็นเหยื่อของปีศาจร้ายที่จ้องขย้ำอยู่ด้านนอก ... จุดเริ่มต้นของการก้าวเท้าเข้าสู่ป่ามรณะของ “Never Let Go” ตอนนั้นผมกำลังเริ่มมองหาโปรเจกต์ใหม่ ผมอ่านบทมาแล้วมากมาย ผมจำได้ว่าตอนอ่านเราไม่มีทางรู้เลยว่าเมื่อเปิดบทอ่านเรื่องไหนจะเป็นเรื่องที่ใช่ แต่ผมเชื่อว่าคุณต้องตกหลุมรักเนื้อหาของมันก่อนเสมอก่อนที่จะลงมือทำ ซึ่งบทของ “Never Let Go” ที่เขียนโดย “เคซี คัฟลิน” และ “ไรอัน กราสส์บี” มันไม่ใช่แค่บาดใจแต่ยังเต็มไปด้วยความน่าสงสัย บทภาพยนตร์นี้ลึกซึ้งทั้งในแง่ของจิตวิทยา และสอดคล้องกับช่วงเวลาที่เรากำลังใช้ชีวิตอยู่ทุกวันนี้ เรื่องราวของแม่ที่พยายามปกป้องลูกๆ ของเธอในโลกที่สูญสลายไปแล้ว เด็กคนหนึ่งเชื่อทุกอย่างที่แม่บอก ส่วนอีกคนตั้งคำถาม มันเป็นสิ่งที่อยู่ในใจผมมานานแล้ว ซึ่งบทภาพยนตร์เรื่องนี้มีสิ่งที่ทำให้สามารถกลับมาพูดว่า “โอ้ นี่คือเหตุผลที่ฉันทำเรื่องนี้” และเป็นแรงผลักดันช่วยให้คุณมีแพสชันที่จะสู้เพื่อก้าวข้ามอุปสรรคต่างๆ ได้ “Never Let Go” เรื่องราวเกี่ยวกับอะไร มันเป็นเรื่องราวเกี่ยวกับโลกที่แบ่งแยก ความขัดแย้งระหว่างระหว่างคนที่เชื่อและไม่เชื่อ ระหว่างคนที่กังขาและคนที่เลื่อมใส คำถามที่ว่าปีศาจคืออะไรและมาจากไหน และการที่มันฉลาด  อดทน  สามารถจำแลงเป็นอะไรก็ได้เพื่อปั่นหัวคุณ มันน่าสนใจ ผมหวังว่าผู้ชมจะได้ถกเถียงกันว่าปีศาจนั่นคืออะไรกันแน่ การเผชิญหน้ากับความกลัวในฐานะพ่อแม่ “Never Let Go” ทำให้ผมได้สำรวจการเป็นพ่อแม่ การปกป้องลูกๆ และอันตรายจากการโอ๋ลูกจนเกินไป นี่เป็นสิ่งที่สำคัญมากสำหรับผม ผมต้องการสำรวจประเด็นที่พ่อแม่สามารถเป็นคนที่ห่วงใยและรักลูกๆ ของเขามากที่สุด ในขณะเดียวก็เป็นภัยคุกคามซึ่งอันตรายที่สุดได้เช่นกัน การถ่ายทอดเรื่องราวผ่านโลเคชันที่อยู่ในป่าลึก และการทำงานร่วมกับตากล้องคู่ใจเป็นอย่างไรบ้างสำหรับผมการทำหนังสักเรื่อง ขั้นแรกคือการใช้เวลารีไรต์บทหรือพัฒนาบทให้ไปในทางที่ตรงกับภาพในหัวของผม จากนั้นก็เลือกทีมงานที่จะทำภาพนั้นให้เป็นจริงได้ ซึ่งหลังจากทำงานมาหลายปีในที่สุดเราจะพบคนที่ทำงานเข้าขากับคุณได้เอง นี่คือเหตุผลที่ผมและ “มักซีม อเล็กซองดร์” จับมือกันสร้างสไตล์ภาพเฉพาะตัวออกมาได้ เราทั้งสองคนเคยทำงานร่วมกันมาแล้ว 16 เรื่อง ซึ่งนั่นไม่ใช่เรื่องง่ายเลยสำหรับ “Never Let Go” เพราะจำนวนต้นไม้และป่าที่เป็นฉากหลักในครั้งนี้ ผมกังวลมากว่าเราจะถ่ายทำในป่ากันยังไง เราจะมั่นใจได้ยังไงว่าเราสามารถ่ายทอดสิ่งที่ตั้งใจได้อย่างชัดเจนท่ามกลางต้นไม้หนาแน่นขนาดนั้น นั่นคือเหตุผลที่เราเลือกถ่ายด้วยกล้อง 65 มม. เพราะมุมภาพมันกว้างกว่า เต็มตากว่า แต่ก็ยังมีคุณลักษณะสำคัญอีกหนึ่งอย่างคือมันมอบบรรยากาศเหมือนอยู่ในโลกนิทานแต่ไม่หลุดจากความเป็นจริง ผมไม่อยากให้มันแฟนตาซีเกินไป ผมอยากให้ผู้ชมอินกับสิ่งที่เกิดขึ้นตรงหน้า เหมือนผูกตัวติดไปกับตัวละคร การทำงานร่วมกับ “ฮัลลี เบอร์รี” นักแสดงสาวเจ้าของรางวัลออสการ์ ครั้งแรกที่พวกเราได้พบกัน เธอกังวลมากว่าผมจะมองเรื่องนี้ในแนวทางที่แตกต่างออกไป ผมไม่พร้อมที่จะสู้เพื่อปกป้องสิ่งที่ทำให้มันเป็นเรื่องที่โดดเด่น ซับซ้อน แต่เรียบง่ายในขณะเดียวกัน เธอกลัวว่าผมจะทำมันออกมาให้กลายเป็นเอาใจสตูดิโอ ซึ่งโชคดีที่ผมและเบอร์รีมองภาพตรงกันตั้งแต่แรก โดยเราทั้งสองอยากให้หนังออกมาดิบกระแทกใจ ... ถ้าผมบอกว่ามันดิบกว่า ไม่ใช่เพราะหนังโหดเลือดสาด น่ากลัว หรือรุนแรง แต่เป็นเพราะประเด็นที่มันนำเสนอและความจริงที่ว่าตัวละครของ “ฮัลลี เบอร์รี” ไม่ใช่ตัวละครที่คนคาดหวังว่าเธอจะเป็น ตัวละคร “แม่” ที่เธอนำแสดงมันมีหลายมิติ ซึ่งเธอมองตัวเองว่าเป็นแม่ที่รักลูกเหนือสิ่งใดและต้องการปกป้องพวกเขา แต่ความรักนั้นไม่ใช่สิ่งที่ดีเสมอไป เธอปกป้องลูกมากเกินไป เข้มงวดเกินพอดี ซึ่งนั่นกลับทำให้พวกเขาตกอยู่ในอันตราย ความรู้สึกที่ซับซ้อนของคุณในฐานะพ่อแม่เป็นประเด็นที่เบอร์รีอินมาก ซึ่งเธอกลัวเราจะลืมสิ่งนั้นไปในระหว่างการพัฒนา ยิ่งเราทำงานร่วมกันมากเท่าไร เธอยิ่งเข้าใจว่านี่ก็เป็นเหตุผลเดียวกันที่ทำให้ผมกำกับเรื่องนี้ และนั่นทำให้เราสนิทสนมกันมากขึ้น ทำงานเข้าขากันขึ้นไปอีก ทำไมถึงสนใจเรื่องราวเกี่ยวกับการเอาชีวิตรอดของตัวละครผู้หญิง ผมว่าการที่ผลงานของผมมีตัวละครแบบนี้หลายตัวคงไม่ใช่เรื่องบังเอิญ ผมจำตอนที่อ่านบท “Crawl” เมื่อหลายปีก่อนได้ มันเป็นเรื่องของผู้หญิงคนหนึ่งที่ต้องช่วยชีวิตพ่อตัวเอง พูดตรงๆ ผมไม่ได้มองมันเป็นแบบนั้น ผมอ่านมันเหมือนเป็นตัวผมเองที่พยายามไปช่วยพ่อ เหมือนกับตอนที่ผมเขียนบท “High Tension” หรือ “Oxygen” มันเป็นสัญชาตญาณที่ทำให้เรารู้สึกผูกพันกับตัวละครและมองข้ามผ่านเรื่องเพศไปเลย ผมพบว่าตัวเองอินกับตัวละครเหล่านี้ เพราะเข้าใจพวกเธอ เข้าใจการต่อสู้และเรื่องราวของพวกเธอ ... การปลดแอกตัวเองและการเปลี่ยนแปลงที่ชัดเจนที่สุดในฐานะผู้กำกับ มันเป็นช่วงเวลาที่น่าทึ่งเมื่อคุณมีลูก คุณเหมือนได้ย้อนกลับไปยังวัยเด็กของตัวเองอีกครั้งผ่านการดูภาพยนตร์เก่าๆ ค้นพบภาพยนตร์เรื่องเดิมอีกครั้งไปพร้อมกับลูกของคุณ การเป็นพ่อแม่สำหรับผู้กำกับแล้ว มันเหมือนกับการกดปุ่มรีเซตที่ไม่ใช่เพื่อเปลี่ยนแปลง แต่เพื่อรีเฟรชแนวทางการสร้างภาพยนตร์ของคุณใหม่ ถ้ามองเผินๆ “Never Let Go” เหมือนนำเสนอในรูปแบบของหนังสยองขวัญเอาตัวรอดทั่วไป แต่จู่ๆ มันก็แหวกเส้นทางใหม่ที่ไม่เคยเห็นในหนังเรื่องไหนมาก่อน หลังจากอ่านบทผมตกหลุมรักเรื่องราวที่ว่าด้วยความหมายของการเป็นพ่อแม่คน แต่ยังรวมถึงความรู้สึกของการเป็นลูก รวมทั้งการรับมือกับสิ่งเร้นลับที่อยู่ภายนอก ความเชื่อและไม่เชื่อ ยิ่งลึกซึ้งมากเท่าไร มันยิ่งน่ากลัวมากเท่านั้น ไม่ใช่แค่สะดุ้งเพราะจัมป์สแกร์ (Jump Scare) แต่มันยังเป็นความสยองทางจิตวิทยาซึ่งเชื่อมโยงกับการเป็นพ่อแม่ด้วย เมื่อความชั่วร้ายล้อมรอบ มีเพียง “เชือก” เท่านั้นที่จะทำให้เราพ้นนรก! เตรียมระทึกสุดขีดไปกับ “Never Let Go” ภาพยนตร์เอาตัวรอดสุดสยองแห่งปี ผลงานชิ้นใหม่จากผู้กำกับ “Crawl” หนึ่งกฎสำคัญ จงจำให้ขึ้นใจ “ผูกเป็น หลุดตาย” 19 กันยายนนี้ ในโรงภาพยนตร์ ...",
    "category": "entertain",
    "date": "14 ก.ย. 2567 22:16 น.",
    "publisher": "Thairath",
    "url": "https://www.thairath.co.th/entertain/movie/2814440"
  },
  {
    "data": "“ธีรศิลป์” ซัด 1 ตุง ช่วย “บีจี ปทุมฯ” นำก่อน แต่ยันไม่อยู่โดน “หนองบัว พิชญ” ไล่เจ๊าท้ายเกม แบ่งแต้มศึกไทยลีก วันที่ 14 ก.ย. 67 การแข่งขันฟุตบอลไทยลีก 1 ฤดูกาล 2024-25 ที่ สนามบีจี สเตเดียม \"เดอะแรบบิท\" บีจี ปทุม ยูไนเต็ด ทีมอันดับ 4 ของตาราง 5 นัดมี 9 คะแนน เปิดบ้านพบ \"พญาไก่ชน\" หนองบัว พิชญ เอฟซี ทีมอันดับ 12 ของตาราง 5 นัดมี 5 คะแนน ช่วงครึ่งแรก บีจี ปทุม ยูไนเต็ด มีรูปเกมที่ดูดีกว่า หนองบัว พิชญ แต่เจาะไม่เข้า ทำให้หมด 45 นาที เสมอกัน 0-0 ครึ่งหลัง นาทีที่ 49 ธีรศิลป์ แดงดา จัดให้ โหม่งให้ บีจี ปทุม ยูไนเต็ด ขึ้นนำ หนองบัว พิชญ 1-0 นาทีที่ 70 หนองบัว พิชญ ได้ประตูตีเสมอ 1-1 จาก วีระยุทธ ศรีวิชัย ก่อนจะตะคริวขึ้น และส่ง อนาวิน จูจีน ลงมาเล่นแทน จบเกม บีจี ปทุม ยูไนเต็ด เปิดบ้านเสมอ หนองบัว พิชญ 1-1 แบ่งกันทีมละ 1 คะแนน ส่วนอีกคู่ นครราชสีมา มาสด้า เอฟซี เปิดบ้านเสมอ ทรู แบงค็อก ยูไนเต็ด 1-1 แบ่งกันไปทีมละ 1 คะแนน",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/thaifootball/thaipremierleague/2814384"
  },
  {
    "data": "ศรัทธาคอหวย แห่ส่องจากอ่างน้ำมนต์ อาศรมฤาษีเณร ไม่ผิดหวังได้ \"เลขเด็ดงวดนี้\" ไปลุ้นโชค 16/9/67 วันที่ 14 ก.ย. 67 ที่อาศรมฤาษีเณร ธาตุพุทธคุณ ถนนวงแหวนตะวันตกหมายเลข 9 ตำบลโพแตง อำเภอบางไทร จังหวัดพระนครศรีอยุธยา ประชาชนหลายพันคนได้พาครอบครัวเดินทางมากราบไหว้ \"ท้าวเวสสุวรรณ\" ปาง 9 หน้า สูง 16 เมตร \"พ่อปู่ฤๅษีพรหมเมศ\" องค์ใหญ่ที่สุดในโลก \"กุมารทองเจ้าสัวเฮง\" พระพิฆเนศ และถ้ำจินดามณีที่มีเจ้าเงาะและพญานาคที่เปิดให้ประชาชนเข้าไปสักการะสิ่งศักดิ์สิทธิ์ต่าง ๆ ภายในอาศรม เพื่อขอโชค ขอพร และเพื่อความเป็นสิริมงคล และให้อาจารย์ฤๅษีเณร เจิมฝ่ามือเปิดดวงเศรษฐี และร่วมพิธีถวายข้าวสารอีก ทั้งยังไปส่องเลขอ่างน้ำมนต์บนศาลาบุญช่วย เพื่อนำไปเสี่ยงโชค โดยเลขทั้งหมด คือ 0 2 5 6 7 8 ซึ่งจะเวียนจับคู่กันเรียกว่า เทวะบันดาล ... โดยวันนี้ได้พบกับ คุณกาตา ชาวลาว เจ้าของร้านอาหารสบยาว ร้านอาหารชื่อดังของเมืองเวียงจันทน์ ที่บริการออกนอกสถานที่ในงานต่าง ๆ ได้เดินทางมากราบขอพรอาจารย์ฤๅษีเณร ธาตุพุทธคุณ และขอพรกุมารทองเจ้าสัวเฮงด้วยความศรัทธา พร้อมนำป้ายคาถาบูชากุมารทองเจ้าสัวเฮงที่เป็นภาษาลาวมาถวาย เพื่อเวลาที่มีชาวลาวมาไหว้ขอพร จะได้อ่านและท่องคาถาได้ ซึ่งทางอาศรมฤๅษีเณรนั้นมีคาถาบูชาทั้งเป็นภาษาไทย พม่า และจีน.",
    "category": "lottery",
    "date": "14 ก.ย. 2567 21:57 น.",
    "publisher": "Thairath",
    "url": "https://www.thairath.co.th/lottery/news/2814368"
  },
  {
    "data": "จำฝังใจไม่ลืมเลยทีเดียวเมื่อครั้งที่กัน กิตติภัฎ ฤกษ์อุโฆษณ์พระเอกซีรีส์ เพจดอยแม่สลอง ที่มีผู้ติดตามนับสิบล้านคน ได้ไปออกรายการหาคู่รายการหนึ่ง โดนดาราตำหนิหยิ่งหน้าไม่รับแขก ทำเอาเจ้าตัวเสียเซลฟ์ ต้องกลับมาส่องกระจกดูหน้าตัวเองว่า เป็นอย่างนั้นจริงหรือเปล่า “จะมีแต่คนบอกว่า หน้าผมไม่รับแขกปากคว่ำตาเหวี่ยงดูไม่เป็นมิตร ยืนอยู่เฉยๆ ก็ดูน่าหมั่นไส้ดูหยิ่ง เราก็แก้ไขด้วยการที่ยิ้มตลอดเวลา เพื่อให้ทุกคนรู้ว่าเราไม่หยิ่ง มันก็เป็นปมด้อยนะ เราจะกังวลเจอใครก็จะยิ้มหมดไม่อยากให้คนไม่ชอบเรา จะเฟรนลี่ชวนคนนั้นคนนี้คุย จนดูเป็นการพยายามเกินไปมันเหนื่อย ใช้ชีวิตยากมาก เวลาไปทำงานกับใครทั้งงานนักแสดงหรือนายแบบ ก็เจอคอมเม้นต์จากคนร่วมงาน ผู้ชมหรือ FC ว่าเราดูหยิ่งไม่รับแขก มันทำให้เสียความมั่นใจ หน้าแบบนี้เป็นพระเอกได้ไง เป็นตัวร้ายดีกว่าไหมหน้าเหวี่ยงมาก ก็รู้นะครับว่า หน้าเรามันดูหยิ่งๆ แต่ที่ทำให้จำฝังใจเลยก็คือ มีครั้งนึงผมไปออกรายการหาคู่ ต้องไปทำให้เค้ามารักมาชอบในตัวเรา เราก็ยืนเฉยๆ หน้าเราก็จะนิ่งๆ เราสนุกกับรายการนะ เรามีความสุขที่เราได้มาร่วมรายการ ... แต่เพราะหน้ามันหน้าไม่รับแขกไง กรรมการบอกว่า เราดูไม่ชอบเค้า รู้สึกเป็นหุ่นยนต์ ดูหยิ่งหน้าไม่รับแขก ทั้งที่ในใจเรามีความสุขเอนจอยไปกับมัน มันคงผิดที่หน้าเรานี่แหละ อันนั้นคือเขาพูดต่อหน้าเลย มันก็ทำให้เรารู้สึกชาๆ ครั้งนั้นทำให้ต้องกลับมาส่องกระจก พิจารณาหน้าตัวเองแบบจริงๆ จังๆ เราก็กลับมาย้อนดูตัวเอง ดูรูปตัวเอง ดูคลิปดูการแสดงที่เล่นออกไป เอาให้พี่สาวแท้ๆ ดู มันก็ดูแบบที่เขาว่าจริงๆ ก็เลยคิดว่า เราจะต้องปรับปรุงแก้ไขหน้าตาของเราให้ดูดี เราอยู่ในวงการบันเทิง ถ้าหน้าตาหยิ่งใครจะรักจะเมตตาเรา ก็เลยตัดสินใจศึกษาหาโรงพยาบาลศัลยกรรมที่มีชื่อเสียงเพื่อจะเปลี่ยนแปลงตัวเอง ผมศึกษาเยอะมาก เพราะเราเป็นผู้ชาย ถ้าจะทำศัลยกรรมมันต้องออกมาดูเนียนเป็นธรรมชาติไม่โป๊ะ ดูรีวิวเป็นร้อยเลย แล้วก็ตัดสินใจทำกับ คุณหมอสมบูรณ์ ไหวพริบ รู้สึกว่าชอบลายเส้นของหมอหมอมีเอกลักษณ์ของตัวเองหมอสมบูรณ์ทำแล้วดูเป็นธรรมชาติ ไม่ดูแข็งจนเกินไป และมั่นใจได้อีกจากรางวัลต่างๆ ที่หมอได้รับครับ พอได้เข้ามาปรึกษากับหมอก็ยิ่งเพิ่มความมั่นใจขึ้นไปอีก หมอเขาจะวิเคราะห์ออกมาเลยว่า จุดไหนที่เราบกพร่อง และจะต้องแก้ไขตรงไหน ให้ใบหน้าดูสดใส ดูละมุนไม่เหวี่ยง อันดับแรกเลยหมอบอกให้ทำตานะเพราะตาเรากล้ามเนื้ออ่อนแรง และทำใต้ตาเพราะใต้ตาลึกมาก ทำจมูกเพราะจมูกเราคดจากข้างในเลย เติมร่องแก้มหน้าจะได้ดูเต็มด้วย หมอแนะนำจนทำให้เราเห็นเป็นภาพเดียวกันกับหมอ บอกในจุดที่เราไม่คิดว่าเป็นปัญหาแต่พอพูดมามันจริงหมด เลยทำให้เรามั่นใจมากขึ้นไปอีก ผลลัพธ์ออกมาดีมาก มันเป็นเราในเวอร์ชั่นที่มันดีขึ้น ดูหล่อขึ้นแบบงงๆ ว่าไปทำอะไรมา ส่งผลให้เรามั่นใจในการใช้ชีวิตขึ้นมากๆ ไม่ว่าจะทำอะไรพอเรามีความมั่นใจมันก็ดูดีไปหมด หน้าตาดูสดใสลงตัวมาก ไปไหนก็มีแต่คนชม ใครที่มีปัญหาไม่มั่นใจตรงไหนมาปรึกษาคุณหมอได้เลยครับ คุณหมอวิเคราะห์หน้าเราออกมาแบบตอบโจทย์แก้ไขปัญหาได้ตรงจุดมากๆ” ...",
    "category": "entertain",
    "date": "14 ก.ย. 2567 21:52 น.",
    "publisher": "Thairath",
    "url": "https://www.thairath.co.th/entertain/news/2814436"
  },
  {
    "data": "เกือบแย่ \"เอริก เทน ฮาก\" เผยจุดเปลี่ยน \"แมนเชสเตอร์ ยูไนเต็ด\" เผด็จศึก \"เซาแธมป์ตัน\" พร้อมเจาะจง 2 ประตู ที่มาจาก \"มัทไธส์ เดอ ลิกต์\" และ \"มาร์คัส แรชฟอร์ด\" วันที่ 14 ก.ย. 67 ต้องบอกว่าเกือบแย่จริงๆ เอริก เทน ฮาก ผู้จัดการทีมชาวเนเธอร์แลนด์ของ \"ปิศาจแดง\" แมนเชสเตอร์ ยูไนเต็ด ที่ออกมาเผยจุดเปลี่ยนที่ทำให้ทีม บุกไปเอาชนะ \"นักบุญแดนใต้\" เซาแธมป์ตัน พร้อมเจาะจง 2 ประตู ที่มาจาก มัทไธส์ เดอ ลิกต์ ที่ประดิมประตูแรกให้กับทีม และ มาร์คัส แรชฟอร์ด ที่ยิงประตูแรกในรอบ 6 เดือน ทั้งนี้ เอริก เทน ฮาก ออกมากล่าวว่า \"เราเริ่มเกมนี้ไม่ง่ายเลย ผมคิดว่าจุดโทษคือจุดเปลี่ยนของเกมนี้ เพราะหลังจากนั้นไม่นานนักเราก็ทำประตูได้ นั่นถือเป็นเรื่องสำคัญมากๆ และนับตั้งแต่วนั้นเป็นต้นมา เกมก็เป็นของเราทั้งหมด\" \"สำหรับ มาร์คัส แรชฟอร์ด มันสำคัญมาก สำหรับกองหน้าทุกคน พวกเขาต้องการมีชื่อเป็นผู้ทำประตู เมื่อทำประตูแรกได้แล้ว ก็จะทำประตูเพิ่มได้อีก ส่วน มัทไธส์ เดอ ลิกต์ ผมไม่แปลกใจกับผลงานของเขาเลย ตอนนี้เขายังไม่ฟิต ทำให้เขาไม่ได้มีความเร็วเต็มร้อย เขาต้องเล่นให้ดีขึ้นกว่านี้อีกแน่ๆ เรามีความสุขกับเขา โดยเฉพาะอย่างยิ่งกับฟอร์มการเล่นของเขาในวันนี้ที่ทำประตูได้ด้วย\"",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814430"
  },
  {
    "data": "แขวงทางหลวง ชร.2 ประกาศปิดซ่อมแซมสะพานเบลีย์บริเวณบ้านปางค่า จนโยกหลังถูกน้ำป่าไหลหลากพัดเสาค้ำสะพานจนชำรุด วันที่ 14 ก.ย. 67 ผู้สื่อข่าวรายงานว่า เกิดเหตุน้ำป่าจากแม่น้ำหงาวไหลหลาก จนทำให้เสาค้ำยันสะพานเบลีย์บริเวณบ้านปางค่า ม.8 ต.ตับเต่า อ.เทิง จ.เชียงราย เกิดการโยกไปมา ทางนายศุภวิชญ์ จูเปรมปรี รอง ผอ.แขวงทางหลวงเชียงรายที่ 2 ได้สั่งการให้เจ้าหน้าที่ไปตรวจสอบ และเห็นว่าไม่ปลอดภัยในการสัญจร จึงประกาศปิดสะพานดังกล่าว รถทุกชนิดไม่สามารถสัญจรได้ และประสานไปยังศูนย์สร้างและบูรณะสะพานที่ 1 (พิจิตร) เพื่อดำเนินการซ่อมแซมแล้ว คาดจะสามารถเปิดใช้สะพานได้ในวันพรุ่งนี้ (15 ก.ย. 67) เหตุสะพานชำรุดดังกล่าว ทางเจ้าหน้าที่แขวงทางหลวงเชียงรายที่ 2 ได้รับแจ้งเมื่อเวลาประมาณ 08.00 น. ของวันนี้ ว่าพบมีเสาค้ำยันสะพานเบลีย์บริเวณบ้านปางค่า ต.ตับเต่า อ.เทิง เกิดการโยกไปมา ซึ่งจากการตรวจสอบพบสาเหตุเกิดจากมีฝนตกหนักติดต่อกันเป็นเวลานาน ทำให้มีน้ำป่าไหลหลากพัดเสาค้ำยันสะพานเบลีย์จนชำรุด และอีกหนึ่งสาเหตุที่ทำให้สะพานชำรุดเร็ว เพราะมีรถบรรทุกหนักฝ่าฝืนป้ายห้ามรถบรรทุกที่น้ำหนักเกิน 8 ตัน และสูงเกิน 2.5 ม. ข้ามสะพานดังกล่าว จนส่งผลให้สะพานชำรุด ไม่มั่นคง หวั่นเกิดอันตรายกับผู้สัญจร จำเป็นจะต้องปิดสะพานเพื่อทำการซ่อมแซม ซึ่งทางศูนย์สร้างและบูรณะสะพานที่ 1 ที่ได้รับการแจ้งประสานก็ได้ส่งเจ้าหน้าที่เข้าพื้นที่เพื่อทำการซ่อมแซมอย่างเร่งด่วน และจะเปิดใช้ในวันพรุ่งนี้ ซึ่งน้ำป่ารอบนี้มาเร็วและผ่านไปเร็ว ยังไม่มีรายงานผลกระทบในพื้นที่ ... ก่อนหน้านี้ไม่นาน สะพานข้ามน้ำกก เชื่อมต่อ ต.ปงน้อย อ.ดอยหลวง และ ต.ท่าข้าวเปลือก อ.แม่จัน ซึ่งเคยเกิดการทรุดตัวจากการที่มีน้ำหลากพัดเอาท่อนไม้ไปชนเข้ากับตอม่อสะพาน จนทำให้สะพานทรุดตัว เกิดรอยแยกกลางสะพาน ซึ่งทางศูนย์ซ่อมและบูรณะสะพานก็ได้นำเอาสะพานเบลีย์มาติดตั้งให้จนสามารถสัญจรได้ แต่ล่าสุดเมื่อวันที่ 13 ก.ย. ที่ผ่านมา สะพานดังกล่าวเกิดการทรุดตัวและมีรอยแยกจุดใหม่ซ้ำเป็นรอบที่ 2 สาเหตุเกิดจากน้ำซัดเศษสวะมาชนกับตอม่อสะพาน และส่วนหนึ่งเกิดจากรถบรรทุกน้ำหนักเกินลอบฝ่าฝืนวิ่งข้ามสะพาน เหมือนกับกรณีสะพานที่บ้านปางค่า ทางแขวงทางหลวงเชียงรายที่ 2 จึงจำเป็นต้องประกาศปิดใช้สะพานดังกล่าวอย่างไม่มีกำหนด.",
    "category": "local",
    "date": "14 ก.ย. 2567 21:41 น.",
    "publisher": "Thairath",
    "url": "https://www.thairath.co.th/news/local/north/2814433"
  },
  {
    "data": "\"ดิจิทัลวอลเล็ต\"เตรียมโอนเงิน 10 000 บาท ผ่านพร้อมเพย์ให้\"กลุ่มเปราะบาง\"เช็กเลยใครได้เงินวันไหน พร้อมย้ำโอนเงินสดถอนใช้ได้ทันที โครงการเติมเงิน 10 000 บาท ผ่าน Digital Wallet ที่จะเริ่มดำเนินการในส่วนของกลุ่มผู้ถือบัตรสวัสดิการแห่งรัฐ และกลุ่มผู้พิการก่อน รวมจำนวน 14.5 ล้านคน ล่าสุด นายลวรณ แสงสนิท ปลัดกระทรวงการคลัง เผยว่า ขณะนี้กระทรวงการคลังได้เตรียมการที่จะโอนเงินเข้าบัญชีผู้ได้รับสิทธิ์โครงการเติมเงิน 10 000 บาท ผ่านดิจิทัลวอลเล็ต เฟสแรก 14.5 ล้านคน ซึ่งเป็นกลุ่มเปราะบางที่ถือบัตรสวัสดิการแห่งรัฐ และผู้พิการ ซึ่งได้กำหนดระยะเวลาการโอนเข้าสู่ระบบพร้อมเพย์ตามหมายเลขบัตรประชาชน โดยผู้พิการจะได้รับสิทธิ์ก่อน ดังนั้นในวันที่ 25 ก.ย. 2567 ผู้พิการและผู้รับสิทธิสวัสดิการแห่งรัฐ ที่เลขหลังบัตรประชาชนเลข 0 จะได้รับการโอนเงินเข้า จากนั้นวันที่ 26 ก.ย. เป็นคิวของผู้รับสิทธิสวัสดิการแห่งรัฐ ที่เลขหลังบัตรประชาชนเลข 1  2  3 ต่อมาวันที่ 27 ก.ย. เป็นผู้รับสิทธิสวัสดิการแห่งรัฐ ที่เลขหลังบัตรประชาชนเลข 4  5  6  7 และวันที่ 30 ก.ย. เป็นกลุ่มที่เลขหลังบัตรประชาชนเลข 8  9 สำหรับการจัดวันโอนเงิน ตั้งใจไม่ให้กระทบกับการจ่ายเงินเดือน และที่ข้ามไปจ่ายวันที่ 30 ก.ย. เพราะวันที่ 28-29 ก.ย. เป็นวันเสาร์-อาทิตย์ โดยจะจ่ายเงินได้วันละ 4-5 ล้านคน ขณะนี้ มีผู้ถือบัตรสวัสดิการแห่งรัฐอยู่ 13.5 ล้านคน โดยมีคนที่ผูกบัญชีพร้อมเพย์บัตรประชาชนเสร็จแล้วประมาณ 11 ล้านคน ส่วนที่ยังไม่ได้มีบัญชีพร้อมเพย์บัตรประชาชนมีจำนวนกว่า 2 ล้านคน จึงขอให้เร่งไปทำพร้อมเพย์กับบัตรประชาชนให้เร็วที่สุด เพื่อให้สามารถรับเงินได้ตามกำหนด แต่หากทำไม่ทันจะต้องรอรับเงินในรอบถัดไป แต่ช้าสุดจะต้องไม่เกินสิ้นปีนี้ ไม่เช่นนั้นเงินจะถูกโอนกลับเข้าคืนรัฐ ... 1. ไปติดต่อกับสาขาธนาคารที่มีบัญชีไว้ 2. ผ่านตู้เอทีเอ็ม 3. ผ่านโมบายแบงก์กิ้ง ส่วนการโอนเงินให้ผู้พิการ กรมบัญชีกลางมีบัญชีอยู่แล้ว ซึ่งจะโอนเข้าบัญชีตามกำหนดวันที่ 25 ก.ย. ทั้งนี้ เมื่อมีการโอนเงินสดเข้าไปแล้ว ผู้ใช้สามารถถอนออกมาใช้ได้เลย ซึ่งมั่นใจว่าเม็ดเงินที่ช่วยเหลือกลุ่มเปราะบางกว่า 145 000 ล้านบาท ถือเป็นเงินก้อนใหญ่ที่สุดนับตั้งแต่เคยมีมา.",
    "category": "society",
    "date": "14 ก.ย. 2567 21:00 น.",
    "publisher": "Thairath",
    "url": "https://www.thairath.co.th/news/society/2814425"
  },
  {
    "data": "หนองคายแจ้งด่วน กำแพงป้องกันน้ำริมโขง พระธาตุหล้าหนองแตกแล้ว เตือนประชาชน ถ.มีชัย ถ.ประจักษ์ ให้ขนของขึ้นที่สูง คาดน้ำจะขึ้นอีกประมาณ 1 เมตร จากสถานการณ์ระดับน้ำในแม่น้ำโขงล้นตลิ่ง จนไหลเข้าท่วมบ้านเรือนประชาชน ใน จ.หนองคาย ที่อยู่ในบริเวณริมแม่น้ำโขง กระทบพื้นที่เกษตรกรรม และเส้นทางคมนาคม จนต้องมีการประกาศตัดกระแสไฟฟ้าในบางพื้นที่นั้น ล่าสุดวันที่ 14 กันยายน 2567 มีรายงานว่าสถานีวิทยุกระจายเสียงแห่งประเทศไทยจังหวัดหนองคายได้โพสต์คลิปวิดีโอ พร้อมระบุข้อความว่า เมื่อเวลา 18.05 น. เขื่อนกระสอบทรายตรงชุมชนวัดธาตุพังลงความยาวประมาณ 10 เมตร ขณะนี้กำลังช่วยกันนำกระสอบทรายมาเสริมเต็มที่ครับ ต่อมาเมื่อเวลาประมาณ 20.39 ได้โพสต์ข้อความระบุว่าแจ้งด่วน !! ขณะนี้กำแพงป้องกันน้ำริมโขง พระธาตุหล้าหนองแตก !! ถ.มีชัย ถ.ประจักษ์ ให้ขนของขึ้นที่สูง คาดการณ์ว่าน้ำจะขึ้นอีกประมาณ 1 เมตร ขอให้ประชาชนเฝ้าระวัง และติดตามสถานการณ์อย่างใกล้ชิด  อย่างไรก็ตาม ล่าสุดเมื่อเวลา 20.55 น. ทางเพจเฟซบุ๊กเทศบาลเมืองหนองคายได้โพสต์ข้อความระบุว่า ขณะนี้ จนท.ควบคุมสถานการณ์แนวกั้นน้ำ ที่จุดพระธาตุหล้าหนองไว้ได้แล้ว เพื่อความไม่ประมาทขอให้ประชาชนขนของขึ้นที่สูง หรือ ย้ายออก โดยด่วน. ... หากมีความคืบหน้าเพิ่มเติมจะรายงานให้ทราบอีกครั้ง ขอบคุณข้อมูลจาก เฟซบุ๊ก สถานีวิทยุกระจายเสียงแห่งประเทศไทยจังหวัดหนองคาย  เทศบาลเมืองหนองคาย",
    "category": "local",
    "date": "14 ก.ย. 2567 20:55 น.",
    "publisher": "Thairath",
    "url": "https://www.thairath.co.th/news/local/northeast/2814426"
  },
  {
    "data": "\"มิเกล โรดริโก\" กุนซือ \"ฟุตซอลทีมชาติไทย\" ออกมาเผยความรู้สึกหลังนำทีม เอาชนะ \"โครเอเชีย\" 2-1 ในศึก ฟุตซอล ชิงแชมป์โลก 2024 รอบแบ่งกลุ่ม นัดแรก วันที่ 14 ก.ย. 67 มิเกล โรดริโก กุนซือ \"โต๊ะเล็กช้างศึก\" ฟุตซอลทีมชาติไทย ออกมาเผยความรู้สึกหลังนำทีม เอาชนะ \"แข้งตาหมากรุก\" ฟุตซอลโครเอเชีย ด้วยสกอร์ 2-1 ในศึก ฟุตซอล ชิงแชมป์โลก 2024 รอบแบ่งกลุ่ม นัดแรก เกมดังกล่าว \"โต๊ะเล็กช้างศึก\" ฟุตซอลทีมชาติไทย ได้ 2 ประตูจาก มูฮัมหมัด อุสมานมูซา นาทีที่ 3  รณชัย จูงวงษ์สุข นาทีที่ 30 ส่วนโครเอเชีย ได้ประตูจาก เซคูลิค อันโตนิโอ นาทีที่ 31 ของเกม ทำให้ประเดิมเก็บสามคะแนนเต็มได้สำเร็จ ล่าสุดหลังจบเกม มิเกล โรดริโก ออกมากล่าวว่า \"ผมอยากแสดงความยินดีกับผู้เล่นทีมชาติไทยทุกคน เราสัญญาว่าจะสู้ให้เต็มที่ที่สุดในนามทีมชาติไทย เกมนี้เราสุดใจ ได้อย่างเต็มภาคภูมิ ทุกคนทำหน้าที่ได้อย่างเต็มที่ ก็ถือเป็นเกมที่หนักและยากมากที่เราจะเก็บบอลมาครองได้ จะเห็นได้ว่าเราครองบอลค่อนข้างน้อย เป็นเกมที่ค่อนข้างอึดอัดพอสมควร แต่จริงๆเราก็สามารถทำได้ตรงตามเป้าหมายในการเล่นเกมรับ มีบางครั้งที่เรามีโอกาสเก็บบอลได้ทำให้ได้โอกาสกดดันทางโครเอเชียในหลายจังหวะ\" \"เราวางแผนที่จะขึ้นไปบีบแดนบน ไม่เล่นในแดนตัวเองเพื่อที่จะลดความเสี่ยงในการเสียประตู จนทำให้ลูกแรกที่เราได้มาก็เพราะการบีบแดนบนที่มีประสิทธิภาพของเราจนเขาพลาดและเราก็ได้ประตู ในการเล่นเกมรับจะเห็นได้ว่าเราเล่นเกมรับค่อนข้างต่ำในแดนตัวเอง เพราะว่าหน้าเป้าของโครเอเชียรูปร่างสูงใหญ่ ก็ต้องชื่นชมทั้งจิรวัฒน์(สอนวิเชียร)  ณรงค์ศักดิ์(วิงวอน)  อิทธิชา(ประภาพันธ์) และ รณชัย(จูงวงษ์สุข)ในการเล่นเกมรับของที่ไม่ให้หน้าเป้าของเขาเล่นได้ง่าย\" \"หลังจากนี้ก็จะกลับไปวางแผนและดูการเล่นของคิวบา หลังจบเกมก็ได้บอกกับนักเตะว่าเพิ่งประมาทคู่ต่อสู้ที่เหลือ ที่จะต้องเจอในเกมต่อไปคือคิวบา ก็อยากให้ทุกคนไม่ประมาท อย่าคิดว่าคิวบาเป็นคู่ต่อสู้ที่ง่าย เราจะต้องมีสมาธิต่อไปไม่ว่าคู่ต่อสู้จะเป็นใคร เกมนี้ถือว่าเราสร้างประวัติศาสตร์ที่สามารถชนะทีมจากโซนยุโรปได้เป็นครั้งแรกในฟุตซอลโลกด้วย\" \"อยากขอบคุณแฟนฟุตซอลไทยทุกคนที่คอยเชียร์และให้กำลังใจพวกเรามาโดยตลอด รวมไปถึงแฟนฟุตซอลที่ยังไม่เข้าใจในการเลือกผู้เล่นของผมในครั้งนี้ ก็อยากจะบอกว่านักเตะทุกคนมีบทบาทหน้าที่แตกต่างกัน ขึ้นอยู่กับแทคติกที่จะเลือกใครมาใช้ ก็อยากขอบคุณแฟนฟุตซอลที่มีความสงสัยแต่ก็อยากให้เชื่อมั่นในนักเตะทุกคนที่เราเลือกมา ขอให้ช่วยกันเชียร์และสนับสนุนฟุตซอลไทยต่อไป\" สำหรับ มิเกล โรดริโก มีคิวจะนำ \"โต๊ะเล็กช้างศึก\" ฟุตซอลทีมชาติไทย จะลงสนาม ในศึก ฟุตซอลโลก 2024 รอบแบ่งกลุ่ม นัด 2 ด้วยการพบกับ ทีมชาติคิวบา ช่วงค่ำวันอังคารที่ 17 กันยายน 2567 นี้ ฟาดแข้ง 19.30 น. ตามเวลาประเทศไทย",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814417"
  },
  {
    "data": "มูฮัมหมัด อุสมานมูซา ชม “ฟุตซอลชายทีมชาติไทย” แพ็คเกมรับแน่น ช่วยทีมประเดิมคว้าชัย “ฟุตซอลโลก 2024” แม้รูปเกมเป็นรอง วันที่ 14 ก.ย. 67 ฟุตซอลทีมชาติไทย ประเดิมคว้า ”เจ้าเหม็ด\" มูฮัมหมัด อุสมานมูซา ควง รณชัย จูงวงษ์สุข ซัดคนละตุงพา \"โต๊ะเล็กช้างศึก\" เชือด โครเอเชีย 2-1 คว้าชัยคู่เปิดสนาม พร้อมเก็บสามแต้มศึกชิงแชมป์โลก 2024 นำเป็นจ่าฝูงกลุ่มบี ชั่วคราว หลังจบเกม มูฮัมหมัด อุสมานมูซา ดาวยิงฟุตซอลชายทีมชาติไทย ดีใจที่สามารถทำประตูช่วยทีมเก็บสามแต้มแรกได้สำเร็จ และเป็นอีกหนึ่งประตูในความทรงจำของตัวเอง พร้อมชมเพื่อนร่วมทีมช่วยกันเล่นจนเก็บชัยได้แม้จะเป็นรอง เจ้าเหม็ด เปิดเผยว่า “ดีใจครับที่ยิงประตูแรกในฟุตซอลโลกได้ ผมก็พยายามทำงานหนักพยายามจะช่วยทีมให้ได้มากที่สุด ผมคิดว่ามันคือประตูหนึ่งในความทรงจำของผม” “นี่แหละครับฟุตซอล ทีมที่บุกเยอะกว่าใช่ว่าจะเป็นผู้ชนะ วันนี้เราช่วยกันจริงๆ ช่วยกันเล่นเกมรับ เรารู้ว่าเราเป็นรอง แต่เราเชื่อมั่นว่าเราจะทำได้ ส่วนตัวผมก็พยายามจะช่วยทีมให้ได้มากที่สุด ไม่ว่าจะเป็นเรื่องของการทำประตูหรือว่าเล่นเกมรับ” สำหรับ โปรแกรมนัดต่อไป ฟุตซอลชายทีมชาติไทย จะลงสนามในเกมฟุตซอลโลก 2024 รอบแบ่งกลุ่ม กลุ่มบี นัดที่สอง พบกับ คิวบา ที่สนาม บูคารา ยูนิเวอร์เซล สปอร์ต คอมเพล็กซ์ ในวันที่ 17 กันยายน 2567 เวลา 19.30 น. ตามเวลาประเทศไทย ถ่ายทอดสดทาง T Sports 7",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814399"
  },
  {
    "data": "ทีมมวยไทยสหรัฐ ทึ่งไทยจัดศึกยช.โลก สุดเจ๋ง - วางโปรแกรมเที่ยวสถานที่สำคัญกรุงเทพฯ ทัพมวยไทยสหรัฐอเมริกา สุดทึ่งและประทับใจประเทศไทย จัดศึกมวยไทยเยาวชนชิงแชมป์โลก 2024 ได้ยอดเยี่ยมในระดับท็อป พร้อมกับได้เรียนรู้วัฒนธรรมไทย และได้ไปเที่ยวชมสถานที่ต่างๆ อันงดงามภายในกรุงเทพฯ ทำให้แฮปปี้มากที่ได้เดินทางมาแข่งขันในดินแดนต้นกำเนิดของมวยไทย ส่วนการชิงชัยวันที่ 2 ของนักชกไทยขึ้นสังเวียนทั้งหมด 10 คน และสามารถคว้าชัยชนะได้ถึง 8 คน ความเคลื่อนไหวการแข่งขันมหกรรมมวยไทยเฉลิมพระเกียรติ 72 พรรษามหาราชา มวยไทยเยาวชนสมัครเล่นชิงแชมเปี้ยนโลก ประจำปี 2567 \"อิฟม่า ยูธ เวิลด์ แชมเปี้ยนชิพส์ 2024\" ที่พารากอน ฮอลล์ สยามพารากอน ระหว่างวันที่ 13-19 กันยายน แฟนมวยเข้าชมฟรี โดยรายการดังกล่าวสหพันธ์สมาคมมวยไทยนานาชาติ (IFMA) ร่วมกับ สมาคมกีฬามวยไทยสมัครเล่นแห่งประเทศไทย ในพระราชูปถัมภ์ (AMTAT) และการกีฬาแห่งประเทศไทย (กกท.) จัดการแข่งขันเพื่อเป็นการต่อยอดขยายฐานกีฬามวยไทยไปทั่วโลก อีกทั้งยังสนองนโยบายรัฐบาลไทยภายใต้การนำของ น.ส.แพทองธาร ชินวัตร นายกรัฐมนตรี ในการผลักดัน \"กีฬามวยไทย\" ไปสู่การเป็นซอฟต์พาวเวอร์ โดยมีนักมวยไทยเยาวชนจากทั่วโลกสมาชิกของ IFMA เข้าร่วมชิงชัยกว่า 100 ชาติ มีนักกีฬาประมาณ 2 000 คน และผู้เกี่ยวข้องอีก 1 500 คน ทั้งหมดรวมแล้วประมาณ 3 500 คน ซึ่งคาดว่ารายการดังกล่าวจะสร้างมูลค่าทางเศรษฐกิจให้ประเทศไทย 500-1 000 ล้านบาท ในส่วนนักกีฬามวยไทยเยาวชนไทยส่งเข้าร่วมแข่งขัน 26 คน แบ่งเป็นชาย 13 คน หญิง 13 คน ล่าสุดเมื่อวันที่ 14 กันยายน การแข่งขันมวยไทยเยาวชนสมัครเล่นชิงแชมเปี้ยนโลก ประจำปี 2567 \"อิฟม่า ยูธ เวิลด์ แชมเปี้ยนชิพส์ 2024” เดินทางเข้าสู่การชิงชัยเป็นวันที่ 2 โดยยังคงอัดแน่นไปด้วยคู่มวยสุดมันทั้งหมดถึง 161 คู่ในการชกกันในรอบแรก และรอบสอง ในส่วนของนักกีฬามวยไทยเยาวชนทีมชาติไทย ขึ้นสังเวียนแข่งขันในวันนี้ทั้งหมด 10 คนด้วยกัน เริ่มต้นที่รุ่น 38 กก.ชาย อายุ 12-13 ปี รอบแรก (สาย 32 คน) กฤษณะ หอยแก้ว เจ้าของฉายามวยไทย “อัจฉะริยะ อ.อู๊ดอุดร” เฉือนชนะคะแนน ดีมิทโทร พาฟลอฟสกี้ จากยูเครน 29-28 ผ่านเข้าสู่รอบ 16 คนไปพบกับ แดเนียล ซาวาลสกี้ จากเอสโตเนีย ในวันที่ 15 กันยายน รุ่น 48 กก.ชาย อายุ 14-15 ปี รอบแรก (สาย 32 คน) ฐิติพันธ์ คำแร่ ฉายามวยไทย \"นะโม ผดุงชัยมวยไทยยิม” ชนะผ่าน (walkover) โรมัน โซดี้ห์ จากแคนาดา ผ่านเข้าสู่รอบ 16 คนไปพบกับ บีแยมบาตซอจต์ เอ็มยากมาร์ จากมองโกเลีย ในวันที่ 15 กันยายน รุ่น 57 กก.ชาย อายุ 16-17 ปี รอบแรก (สาย 32 คน) สงกรานต์ ก้อนทรัพย์ ฉายามวยไทย \"ตะวันเดือด รร.กีฬานครสวรรค์” เฉือนชนะคะแนน เดวิเด้ โมเมนิโก้ เจซูอิโต้ จากอิตาลี 29-28 ผ่านเข้ารอบ 16 คนเข้าไปพบกับ จาคอบ ออร์โดเนซ จากแคนาดา ในวันที่ 15 กันยายน รุ่น 34 กก.ชาย อายุ 10-11 ปี รอบแรก ฐาติกร ไทรนิเวศไกรศร ฉายามวยไทย \"สามสิงห์ ศูนย์กีฬาบ้านโพธิ์” แพ้คะแนนต่อ ฮารูน เบน ชาล์คห์ จากเลบานอน ด้วยคะแนน 27-30 ตกรอบแรกไป รุ่น 45 กก.ชาย อายุ 16-17 ปี รอบแรก บารมี สุวรรณสะอาด ฉายามวยไทย “คมณี สวนจากคาเฟ่” พ่ายคะแนนฉิวเฉียดต่อ เบคซอดเบค มาชาร์บอฟ จากอุซเบกิสถาน ด้วยคะแนน 29-28 ตกรอบแรกไปเช่นกัน รุ่น 51 กก.หญิง อายุ 16-17 ปี รอบแรก ลักษิกา กาญจนะ ฉายามวยไทย “เพชรสยาม สุราษฎร์ยิม” เอาชนะคะแนน อาเรียดนี่ มาเรีย แอนเดรล จากจอร์เจีย ด้วยคะแนน 30-27 ผ่านเข้ารอบ 8 คนสุดท้ายไปพบกับ มิลาน่า ชิห์ชาเบโคว่า จากคีร์กีซสถาน ในวันที่ 16 กันยายน รุ่น 30 กก.ชาย อายุ 10-11 ปี รอบแรก พัชรวัฒน์ เวียงวิเศษ ฉายามวยไทย “เพชรกาฟิวส์ หมีทางด่วน\" ไล่ต้อนเอาชนะคะแนน โอลเกรียด เปลอฟสกี้ จากโปแลนด์ 30-27 ผ่านเข้าสู่รอบ 8 คนสุดท้ายเข้าไปพบกับ โดนัต ออสทรีโอโกล จากเอสโตเนีย ในวันที่ 15 กันยายน รุ่น 51 กก.ชาย อายุ 14-15 ปี รอบแรก (สาย 32 คน) อภิเดช กาญจนะ ฉายามวยไทย \"อภิเดช สุราษฎร์ยิม” เอาชนะอาร์เอสซี นาซาร์ เดนฮับ นักชกจากยูเครน ผ่านเข้าสู่รอบ 16 คนไปพบกับ ไอเดน อีคลิปเซ่ จากฟิลิปปินส์ ในวันที่ 15 กันยายน รุ่น 54 กก.ชาย อายุ 16-17 ปี รอบ 16 คน วิวิธวินท์ เลนทำมี ฉายามวยไทย “ฟีโน่ ช.เกตุวีณา” เอาชนะคะแนน มาร์ค เยเรมี่ บาลมอริส จากฟิลิปปินส์ ด้วยคะแนน 29-28 ผ่านเข้าสู่รอบ 8 คนสุดท้ายต่อไปได้สำเร็จ ปิดท้ายที่รุ่น 45 กก.หญิง อายุ 16-17 ปี รอบแรก นิรชา ตังจิว นักชกสาวฉายามวยไทย “เสน่ห์งาม กำนันเชษฐ์เมืองชล” ซึ่งเคยคว้าแชมป์เยาวชนโลกมาแล้ว 3 สมัยก่อนหน้านี้ โชว์ฟอร์มสมราคาไล่อัดชนะ ทรัง เหวียน ธิเยน จากเวียดนาม ด้วยคะแนน 30-27 ผ่านเข้าสู่รอบ 8 คนสุดท้ายไปพบ มาฟตูน่า คูห์ซาโนว่า จากอุซเบกิสถาน ในวันที่ 16 กันยายน ด้าน เบนจามิน ลิปอฟ สต๊าฟโค้ชมวยไทยทีมชาติสหรัฐอเมริกา พร้อมด้วยลูกสาว ลิเลียน ลิปอฟ นักชกสาวสหรัฐอเมริกา รวมทั้งครอบครัวที่เดินทางติดตามมาเข้าร่วมการแข่งขัน มวยไทยเยาวชนสมัครเล่นชิงแชมเปี้ยนโลก ประจำปี 2567 \"อิฟม่า ยูธ เวิลด์ แชมเปี้ยนชิพส์ 2024” ที่ประเทศไทยในครั้งนี้ ต่างรู้สึกประทับใจอย่างมาก และชื่นชมความพร้อมของไทยในการเป็นเจ้าภาพจัดการแข่งขันในครั้งนี้ออกมาได้อย่างยอดเยี่ยมเบนจามิน ลิปอฟ ระบุว่า นี่เป็นครั้งแรกที่ตนเองได้เข้าร่วมการแข่งขันมวยไทยเยาวชนชิงแชมป์โลก ซึ่งรู้สึกอะเมซิ่ง และเหลือเชื่อมากที่ทางฝ่ายจัดการแข่งขันจัดออกมาได้อยู่ในระดับท็อป ทำให้เกิดความประทับใจอย่างมาก และรู้สึกตื่นเต้นมาก ทั้งเรื่องการของเตรียมการต่างๆ ไม่ว่าจะเป็นสถานที่แข่งขัน การสื่อสาร รวมทั้งระบบการอำนวยความสะดวกต่างๆ ทำให้ทุกคนเกิดความประทับใจ “แน่นอนว่ามวยไทยเป็นกีฬาประจำชาติของประเทศไทย และการมาจัดการแข่งขันที่นี่ถือเป็นสถานที่ที่ดีที่สุด โดยเฉพาะอย่างยิ่งการจัดใจกลางกรุงเทพฯ ทำให้เราชื่นชอบในการเดินทางมาแข่งขันที่นี่ ซึ่งตลอดทัวร์นาเมนต์นี้ทำให้เราได้เรียนรู้วัฒนธรรมไทยต่างๆ ทั้งเรื่องของอาหาร และการได้มาฝึกซ้อมล่วงหน้า เพื่อเตรียมพร้อมสำหรับทัวร์นาเมนต์นี้ ทำให้เรารู้สึกแฮปปี้มากๆ ที่ได้มาแข่งขันที่นี่” สต๊าฟโค้ชทีมมวยไทยสหรัฐฯ กล่าวเพิ่มเติมว่า พวกเรามาที่เมืองไทยตั้งแต่เดือนกรกฎาคมที่ผ่านมาแล้ว ซึ่งที่ผ่านมาพวกเราได้ไปท่องเที่ยวภายในบริเวณต่างๆ ของกรุงเทพฯ มาแล้ว โดยคิดว่าเป็นสถานที่ที่ยอดเยี่ยมมาก เราได้ไปท่องเที่ยวที่พระบรมมหาราชวัง และได้ชมความงามของแม่น้ำเจ้าพระยา รวมทั้งสถานที่ต่างๆ อีกมากมาย บางทีพวกเราอาจจะต้องใช้วันเวลามากกว่านี้ในการไปเที่ยวชมสถานที่ต่างๆ เพิ่มเติม รวมทั้งส่วนตัวก็ยังชอบทานก๋วยเตี๋ยว ส่วนลูกสาวชื่นชอบผลไม้ไทยมากๆ",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/others/2814445"
  },
  {
    "data": "\"แมนเชสเตอร์ ยูไนเต็ด\" บุกไปเอาชนะ \"เซาแธมป์ตัน\" 3-0 เก็บสามแต้มเต็มกลับบ้าน ในศึก \"พรีเมียร์ลีก อังกฤษ\" 2024-25 วันที่ 14 ก.ย. 67 การแข่งขันฟุตบอล พรีเมียร์ลีก อังกฤษ 2024-25 โดยคู่นี้ที่น่าสนใจเป็นการเจอกันระหว่าง \"ปิศาจแดง\" แมนเชสเตอร์ ยูไนเต็ด ภายใต้การนำทีม เอริก เทน ฮาก ผู้จัดการทีมชาวเนเธอร์แลนด์ นำทีมบุกไปเยือน บุกไป \"นักบุญแดนใต้\" เซาแธมป์ตัน ที่มี รัสเซลล์ มาร์ติน กุมบังเหียน ถึงสนาม ที่สนามเซนต์ แมรี่ส์ สเตเดียม เปิดฉากครึ่งแรก นาทีที่ 35 ทีมเยือน \"ปิศาจแดง\" แมนเชสเตอร์ ยูไนเต็ด ได้ประตูขึ้นนำไปก่อน 1-0 จาก มัทไธส์ เดอ ลิกต์ และเป็นประตูแรกของตัวเขา นับตั้งแต่ย้ายมาร่วมทีม นาทีที่ 41 ผู้มาเยือน หนีห่าง ออกไปเป็น 2-0 จากการทำประตูของ มาร์คัส แรชฟอร์ด ซึ่งเป็นประตูแรก รอบราวๆ 6 เดือน เลยทีเดียว หลังประตูล่าสุดเกือบขึ้นในเดือนมีนาคม และจบครึ่งแรกด้วยสกอร์นี้ ครึ่งหลัง นาทีที่ 79 แจ็ค สตีเฟนส์ แข้งเจ้าถิ่น มาโดนใบแดง โดยตรง ในนาทีที่ 79 จากการพุ่งเปิดปุ่มใส่ อเลฮานโดร การ์นาโช ช่วงทดเจ็บ นาทีที่ 90+6 ทีมเยือน มาได้ประตู ปิดกล่อง จากการยิงเน้นๆ ในกรอบของ อเลฮานโดร การ์นาโช  และทำให้จบเกมนี้ \"ปิศาจแดง\" แมนเชสเตอร์ ยูไนเต็ด บุกไปเอาชนะ \"นักบุญแดนใต้\" เซาแธมป์ตัน 3-0 เก็บคะแนนสำคัญ กลับออกไป ได้สำเร็จ",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814369"
  },
  {
    "data": "เมื่อวันที่ 12 กันยายนที่ผ่านมา ณ ศาลเจ้าปู่อือลือนาคราช จังหวัดบึงกาฬ สาวงามมีตำแหน่งอย่างอาย กัญญาลักษณ์ หนูแก้วที่ได้กลับมาหาปู่อือลือนาคราชอีกครั้ง เพื่อรำถวายปู่อือลือนาคราช ตามที่เจ้าตัวได้สัญญาไว้ซึ่งในวันนั้นฝนตกหนัก มีลมพายุเข้า ฟ้าร้องตั้งแต่เที่ยงคืนจนถึง 8 โมงเช้า ซึ่งอายภาวนาขอเดินทางขึ้นถ้ำแบบฝนไม่ตก แต่เมื่อถึงเวลาที่อาย ครอบครัว และทีมงานต้องเดินทางไปสักการะปู่อือลือนาคราช ฝนก็ไม่ตก ฟ้าเปิด ในระหว่างทางที่ขึ้น อายก็ภาวนาขอให้มีพลังขึ้นไปหาพ่อปู่ ซึ่งเจ้าตัวไม่มีอาการเหนื่อยเลย ทั้งที่ปกติจะต้องปวดขา แต่ครั้งนี้ไม่มีอาการปวดแต่อย่างใด ส่วนคุณพ่อที่ร่างกายไม่ค่อยแข็งแรง มีหลายโรคประจำตัว ก็ภาวนาให้ขึ้นไปหาปู่สำเร็จ ซึ่งก็ทำได้สำเร็จตามที่ภาวนาเอาไว้อาย ยังเล่าต่อให้ฟังต่ออีกอีกว่า ในขณะได้เดินขึ้นถ้ำก็ยังมีความกังวลว่ากลัวจะฝนตกในช่วงเย็นและเราก็ได้พูดลอยๆ ขึ้นมาว่า วันนี้ลูกจะไปรำให้พ่อดูขอให้พ่อช่วยเปิดท้องฟ้าอย่าให้ฝนตกเลย แล้วคำภาวนาของอายก็เป็นจริงๆ เลยทำให้ได้รำถวายตามสัญญาไว้ กับปู่อือลือนาคราช ที่ได้มาในครั้งที่แล้ว แต่การกลับมาในครั้งนี้ก็เหมือนนำความสำเร็จมาฝากปู่อือลือนาคราชอีกด้วย ... ",
    "category": "entertain",
    "date": "14 ก.ย. 2567 20:28 น.",
    "publisher": "Thairath",
    "url": "https://www.thairath.co.th/entertain/news/2814424"
  },
  {
    "data": "สมาคมศิษย์เก่า ม.แม่ฟ้าหลวง ร่วมกับ โนวาวิด้า อินทิเกรทีฟ เมดิคอลเซ็นเตอร์ - อินโนเวท ไบโอเทค แลบบอราโทรี่ จัดงานประชุมวิชาการ ส่งต่อองค์ความรู้ \"แนวทางพัฒนาการรักษาผู้ป่วยมะเร็งแบบองค์รวม\" วันที่ 14 กันยายน 2567 มีรายงานว่า สมาคมศิษย์เก่ามหาวิทยาลัยแม่ฟ้าหลวง ได้ร่วมกับ โนวาวิด้า อินทิเกรทีฟ เมดิคอลเซ็นเตอร์ และอินโนเวท ไบโอเทค แลบบอราโทรี่ จัดงานประชุมวิชาการ \"แนวทางพัฒนาการรักษาผู้ป่วยมะเร็งแบบองค์รวม\" ส่งต่อองค์ความรู้รักษาผู้ป่วยมะเร็งแบบองค์รวม ซึ่งเป็นการผสมผสานการรักษาผู้ป่วยมะเร็งโดยแพทย์แผนปัจจุบัน ร่วมกับการรักษาแบบแพทย์ทางเลือก เพื่อสร้างเสริมภูมิคุ้มกัน พัฒนาคุณภาพชีวิต อีกทั้งยังเป็นการสร้างโอกาสในการรักษา และเพิ่มทางเลือก ทางรอด ให้กับผู้ป่วยมะเร็ง โดยวิทยากรผู้ทรงคุณวุฒิ 4 ท่าน ได้แก่ พญ.สุกัญญา ศกสวัสดิ์เมคิน พญ.ณัฐนิชา การลพ ดร.นพ.วัชรินทร์ ศิริทรัพย์สมบัติ และดร.ทนพญ.พัชราภา ตระกูลลักขณา ภายในงานได้มีแพทย์ผู้เข้าร่วมสัมมนา มากกว่า 50 คน ที่สนใจและร่วมกันถกปัญหา เพื่อคลายข้อสงสัย ซึ่งทางผู้จัดงาน นำโดย ศ.ดร.นพ.ธัมม์ทิวัตถ์ นรารัตน์วันชัย ที่ปรึกษาและผู้จัดตั้งสำนักวิชาเวชศาสตร์ชะลอวัยและฟื้นฟูสุขภาพ มหาวิทยาลัยแม่ฟ้าหลวง และนายอนพัทย์ ภักดีสุขอนันท์ ผู้จัดการทั่วไปของโนวาวิด้า อินทิเกรทีฟ เมดิคอล เซ็นเตอร์ และอินโนเวท ไบโอเทค แลบบอราโทรี่ ได้ให้สัมภาษณ์ว่า การจัดงานในครั้งนี้ถือว่าเป็นงานแรกๆ ที่นำแพทย์แผนปัจจุบัน แพทย์ทางเลือก รวมถึงนักเทคนิคการแพทย์ที่มากประสบการณ์ มารวมตัวกันเพื่อเพิ่มศักยภาพในการรักษาผู้ป่วยมะเร็ง และถือเป็นก้าวแรกในการพัฒนาเทคโนโลยีในการรักษา เพื่อประโยชน์สูงสุดที่ผู้ป่วยมะเร็งจะได้รับในอนาคต. ...",
    "category": "local",
    "date": "14 ก.ย. 2567 20:19 น.",
    "publisher": "Thairath",
    "url": "https://www.thairath.co.th/news/local/2814419"
  },
  {
    "data": "หลังจากที่ฉลอง ภักดีวิจิตรศิลปินแห่งชาติ ผู้กำกับละครและภาพยนตร์ชื่อดัง ได้ถึงแก่กรรม สิริอายุ 93 ปี ในวันที่ 13 กันยายน 2567 เวลา 15.30 น. ณ โรงพยาบาลรามาธิบดี ด้วยโรคชราและมีอาการปอดติดเชื้อแทรกซ้อน ล่าสุด วันนี้ (14 ก.ย.) รถตู้ได้ทำการเคลื่อนย้ายร่าง ฉลอง ภักดีวิจิตร ได้มาถึงมาวัดมกุฏกษัตริยาราม ศาลา 10 เพื่อทำพิธีทางศาสนาพุทธ ซึ่งในวันนี้จะมีพิธีรดน้ำศพ และสวดอภิธรรมเป็นลำดับถัดไป สำหรับรถตู้ที่ร่างของ อาฉลอง ไปที่วัดนั้น เลขทะเบียน นจ 1034 นนทบุรี นั่นเอง ...",
    "category": "entertain",
    "date": "14 ก.ย. 2567 20:13 น.",
    "publisher": "Thairath",
    "url": "https://www.thairath.co.th/entertain/news/2814421"
  },
  {
    "data": "\"อรุษ เส็นบัตร\" มือกาว \"ฟุตซอลทีมชาติไทย\" แฮปปี้เดบิวต์ใน “ฟุตซอลโลก 2024” ด้วยรางวัล MVP ขอบคุณเพื่อนเล่นเกมรับแน่น วันที่ 14 ก.ย. 67 อรุษ เส็นบัตร มือกาวฟุตซอลชายทีมชาติไทย เผยความรู้สึกหลังเซฟไป 17 ครั้ง ช่วยฟุตซอลไทย เฉือนชนะ โครเอเชีย 2-1 เก็บสามแต้มประเดิมนัดแรก ฟุตซอลโลก 2024 พร้อมคว้า Player of the Match ในเกมนี้มาครอง อรุษ เส็นบัตร กล่าวว่า ”เกมนี้ถือเป็นเกมที่ยากมาก แต่ทุกคนช่วยกันเล่นได้อย่างยอดเยี่ยม ต้องขอบคุณเพื่อนร่วมทีมที่ช่วยกันเล่นเกมรับจนสามารถพาทีมเก็บสามแต้มได้\" \"ส่วนตัวก็ดีใจที่ช่วยทีมเก็บสามแต้มได้ ทำให้ทีมประสบความสำเร็จในแมตช์แรก สภาพร่างกายตอนนี้พร้อมร้อยเปอร์เซ็นต์ อยากที่จะช่วยทีมในทุกนัดหลังจากนี้ต่อไป\" โปรแกรมนัดต่อไป ฟุตซอลชายทีมชาติไทย จะลงสนามในเกมฟุตซอลโลก 2024 รอบแบ่งกลุ่ม กลุ่มบี นัดที่สอง พบกับ คิวบา ที่สนาม บูคารา ยูนิเวอร์เซล สปอร์ต คอมเพล็กซ์ ในวันที่ 17 กันยายน 2567 เวลา 19.30 น. ตามเวลาประเทศไทย ถ่ายทอดสดทาง T Sports 7",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814418"
  },
  {
    "data": "หลังจากที่ทางครอบครัวภักดีวิจิตรได้เคลื่อนย้ายร่างของอาฉลอง ภักดีวิจิตรศิลปินแห่งชาติ ผู้กำกับละครและภาพยนตร์ชื่อดังที่จากไปเมื่อวานนี้ (13 ก.ย.) ด้วยโรคชรา และมีอาการปอดติดเชื้อแทรกซ้อน มาทำพิธีทางศาสนาที่วัดมกุฏกษัตริยาราม ศาลา 10 ซึ่งในวันนี้มีพิธีรดน้ำศพ และสวดอภิธรรมเป็นคืนแรก ซึ่งบรรยากาศในวันนี้เต็มไปด้วยความโศกเศร้าของครอบครัว และคนที่มาร่วมงาน ต่างยังทำใจไม่ได้กับการจากไปของผู้กำกับชื่อดังมากฝีมือคนนี้ และในค่ำคืนนี้ก็มีคนในแวดวงบันเทิงมาร่วมพิธีอย่างมากมาย ไม่ว่าจะเป็น ตู่ นพพล  เอก รังสิโรจน์  มดดำ คชาภา  นีโน่ เมทนี  โอริเวอร์ บีเวอร์  ดามพ์ ดัสกร  นก บริพันธ์  กรุง ศรีวิไล และเหล่านักแสดงที่เคยร่วมงานกับอาฉลองมาร่วมฟังสวดในคืนแรกอย่างมากมาย บันเทิงไทยรัฐออนไลน์ขอแสดงความเสียใจด้วยนะคะ ... ... ...",
    "category": "entertain",
    "date": "14 ก.ย. 2567 19:36 น.",
    "publisher": "Thairath",
    "url": "https://www.thairath.co.th/entertain/news/2814415"
  },
  {
    "data": "ทบ. จบปฏิบัติการเคลื่อนย้ายผู้ป่วยรายสุดท้ายออกจากพื้นที่สีแดงที่ติดน้ำท่วมอยู่ชุมชนเกาะทรายได้แล้ว โดยภารกิจต่อไปจะเป็นการช่วยเหลือและเฝ้าระวังพา วันที่ 14 ก.ย. 67 มีรายงานว่า ชุดปฏิบัติการการเคลื่อนย้ายคนออกจากพื้นที่สีแดงวันสุดท้าย ประกอบด้วย มณฑลทหารบก (มทบ.) 37 จำนวน 14 นาย หน่วยสงครามพิเศษทางเรือ (นสร.) จำนวน 6 นาย ศูนย์ต่อต้านผู้ก่อการร้ายสากล (ศตก.) 12 นาย ทีมหมอภาค 4 คน ชุดปีนเขา 3 คน รวมจำนวน 40 คน ปฏิบัติการเข้าไปในเส้นทางซอยเทศบาล 4 หน้าด่านสะพานมิตรภาพ ไปยังแยกคริสตจักรแม่สาย โดยการใช้รถแทรกเตอร์นำทาง ในการนำสิ่งกีดขวางออกจากเส้นทาง แต่ไม่สามารถเข้าไปยังเคสเป้าหมายที่เป็นผู้ป่วยเรดโค้ทได้ เนื่องจากมีกองทรายสูงกว่า 2 เมตร ชุดปฏิบัติการจึงได้เดินเท้าเข้าไปยังเป้าหมายผู้ป่วยบริเวณซอย 14 ซึ่งเป็นจุดที่น้ำไหลเชี่ยวที่สุด ... นายธนวัฒน์ ธีรัตนชัย ผู้ใหญ่บ้าน หมู่ 7 บ้านเกาะทราย ต.แม่สาย ได้นำทางทีมปฏิบัติการครั้งนี้ กล่าวว่า เกาะทรายเป็นจุดที่น้ำไหลเข้า โดยน้ำสายทะลุใต้สะพาน และพนังบริเวณนั้น พุ่งตรงที่ 5 แยกศาลเจ้า แยกสองทางพุ่งไป 5 แยกเกาะทราย และโบสถ์คริสต์ (โรงแรมอรษา) แล้วสะท้อนไปในซอยพญานาค 1 และไปซอย 12 จึงทำให้จุดนี้เป็นจุดไข่แดง แม้น้ำลดระดับลงแล้ว ความเชี่ยวของน้ำรุนแรงขึ้นกับน้ำที่ทะลักเข้าตามพนังกั้นน้ำตั้งแต่เกาะทราย ไม้ลุงขน และเหมืองแดง ที่แตกทั้งหมด 9 จุด ซึ่งในระหว่างเข้าไปบริเวณโรงแรมอรษา เฮลิคอปเตอร์ได้บินลงส่งอาหาร เพื่อแจกจ่ายให้กับผู้ติดค้างอยู่ในอาคารและตรงไปยังซอย 14 ที่เป็นจุดที่น้ำไหลเชี่ยวเพื่อไปยังเป้าหมายคนป่วย ชื่อ นางรอด ศรีวิชัย อายุ 65 ปี อยู่กลางซอย 14 ชุมชนเกาะทราย หลังจากศูนย์ได้รับแจ้งจากลูกของนางรอด เนื่องจากติดต่อไม่ได้ จึงได้เข้าไปรับ แต่ก่อนหน้านี้มีป้ายแปะหน้าบ้านว่าออกไปแล้ว ทางทีมจึงคิดว่าถูกหน่วยอื่นรับออกไป อย่างไรก็ตาม ทางทีมชุดปฏิบัติการได้รับการยืนยันจากครอบครัวว่าแม่อยู่ในบ้าน จึงเข้าไปสำรวจ เนื่องจากรถบรรทุกของ มทบ. 37 เข้าไปไม่ได้ ทางชุดปฏิบัติการจึงนำไถแทรกเตอร์ไปรับ ปรากฏว่านางรอดอยู่ในบ้านและมีอาการเจ็บเข่า เพราะหกล้ม ทำให้เดินไม่สะดวก และมีอาการความดันเบาหวาน ซึ่งเป็นการเดินทางออกมาจากจุดไข่แดงมาอย่างทุลักทุเล เมื่อถึงปากซอยก็ให้นางรอดได้นั่งพัก ก่อนที่จะฝ่ากระแสน้ำไหลเชี่ยวออกไปทางห้าแยกศาลเจ้า ที่กระแสน้ำไหลรุนแรงที่สุด นางรอด กล่าวด้วยท่าทีอิดโรยว่า ตอนแรกคนชวนออก แต่ตนไม่ออกไป เพราะคิดว่าน้ำจะขึ้นไม่มาก แล้วมือถือแบตหมด จึงไม่สามารถติดต่อใครได้ พ.อ.สิงหนาท โลสุยะ รองเสนาธิการ มทบ. 37 กล่าว วันนี้ได้ปิดงานสำหรับการเคลื่อนย้ายคนออกจากพื้นที่สีแดงของกองทัพ ตอนนี้ได้นำเคสที่ป่วยและต้องการออกจากพื้นที่ได้หมดแล้ว แต่จะยังมีการส่งอาหาร สำหรับผู้ที่อยู่ในพื้นที่น้ำเชี่ยว ซึ่งจะอยู่ในการดูแลของชุมชน และทางกองทัพยังเฝ้าระวัง เนื่องจากยังมีพายุและน้ำยังเข้ามาในพื้นที่. (ติดตาม ข่าวทั่วไทย ทั้งหมดที่นี่)",
    "category": "local",
    "date": "14 ก.ย. 2567 19:36 น.",
    "publisher": "Thairath",
    "url": "https://www.thairath.co.th/news/local/north/2814414"
  },
  {
    "data": "เอริก เทน ฮาก จัดการดรอป อเลฮานโดร การ์นาโช เป็นตัวสำรองทันที หลังมีดราม่ากดถูกใจบทสัมภาษณ์ของโรนัลโด อย่างไรก็ตามแหล่งข่าวของ แมนยูฯ ยืนยันว่าการไม่มีชื่อในเกมนี้เป็นเหตุผลด้านแท็กติก วันที่ 14 กันยายน 2567 สืบเนื่องจากเหตุการณ์ที่ อเลฮานโดร การ์นาโช ไปกดถูกใจบทสัมภาษณ์ของ คริสเตียโน โรนัลโด ที่ออกมาวิจารณ์ เอริก เทน ฮาก ในแง่ของทัศนคติในการเป็นผู้จัดการทีม แมนเชสเตอร์ ยูไนเต็ด โดย โรนัลโด ได้โจมตี เทน ฮาก ไว้ประมาณว่าเมื่อได้เป็นโค้ชของ แมนยูฯ ก็ไม่ควรออกมาพูดประมาณว่าปีนี้ทีมไม่มีลุ้นแชมป์ พรีเมียร์ลีก หรือ ยูฟ่า แชมเปียนส์ลีก เพราะนี่คือ แมนฯ ยูไนเต็ด หนึ่งในสโมสรที่ยิ่งใหญ่ที่สุดในโลก ซึ่งผลของการกระทำในครั้งนี้ก็คือริมเส้นชาวอาร์เจนไตน์ไม่มีชื่อในเกมที่ \"ปิศาจแดง\" บุกไปเยือน เซาแธมป์ตัน ในเกม พรีเมียร์ลีก อังกฤษ คู่แรกหลังจากเบรกทีมชาติ ส่งผลให้หลายฝ่ายก็คาดเดาว่ามีสาเหตุมาจากการกดถูกใจคำวิจารณ์ของ โรนัลโด อย่างไรก็ตาม ฟาบริซิโอ โรมาโน ออกมารายงานว่าแหล่งข่าวของ แมนยูฯ ยืนยันว่าสาเหตุที่ การ์นาโช ถูกดรอปในเกมนี้นั้นมาจากเหตุผลเรื่องแท็กติก ไม่ใช่การกระทำของเขาบนโลกโซเชียลมีเดียแต่อย่างใด",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814413"
  },
  {
    "data": "สถานการณ์ \"น้ำท่วมเชียงราย\" เริ่มคลี่คลาย ชาวบ้านชุมชนริมน้ำกกได้กลับเข้าพื้นที่เร่งทำความสะอาดบ้านแล้ว ส่วนสะพานข้ามแม่น้ำหลายจุด รถสามารถกลับมาสัญจรได้แล้ว วันที่ 14 กันยายน 2567 ผู้สื่อข่าวเดินทางไปที่ชุมชนเทิดพระเกียรติ ม.21 ต.รอบเวียง อ.เมืองเชียงราย ซึ่งเป็นชุมชนริมน้ำกก อยู่ติดกับชุมชนเกาะลอย พบว่าช่วงบ่ายวันนี้ น้ำลดเข้าสู่ภาวะปกติ ชาวบ้านเริ่มกลับเข้าไปทำความสะอาดบ้าน แต่ยังติดปัญหา เพราะน้ำประปายังใช้การไม่ได้ ในขณะที่ในบ้านยังมีโคลนสูงประมาณ 20-30 ซม. นายสมพร อยู่กุด อายุ 49 ปี เล่าว่า วันที่น้ำหลากท่วม ตนเพิ่งกลับมาจากทำงานที่ ต.บ้านดู่ พอมาถึงที่บ้านน้ำก็ท่วมถึงระดับเอวแล้ว แต่ตนก็ยังฝ่าน้ำเข้าไปในบ้านเพื่อเก็บของให้ลูกเมีย แต่ปรากฏว่าน้ำมาเร็วมาก เก็บของอะไรไม่ทันสักอย่าง แป๊บเดียวน้ำก็ท่วมมาถึงเกือบมิดกำแพง ตนต้องปีนขึ้นไปนอนบนหลังคาบ้านเกือบครึ่งวัน ก่อนที่จะมีคนข้างบ้านเรียกให้ไปนอนบ้านของเขา เพราะข้างบ้านเป็นบ้าน 2 ชั้น ตนก็เลยได้ไปอาศัยข้างบ้านนับจากนั้น ส่วนคนอื่นๆ ทราบว่าได้อพยพไปอยู่ที่วัดพระสิงห์กันหมด ครั้งนี้ถือว่าน้ำท่วมสูง และมาเร็วมาก เก็บของไม่ทัน แทบหมดเนื้อหมดตัว แต่ก็ยังไม่ท้อ ต้องสู้ต่อไป ... ด้าน นายบุญลือ คำน้อย อายุ 71 ปี กล่าวว่า เมื่อช่วงปี 2537 ที่ชุมชนเทิดพระเกียรติเคยมีน้ำท่วม แต่ครั้งนั้นน้ำไม่สูงเท่าครั้งนี้ น้ำสูงแค่ประมาณครึ่งหน้าแข้ง แต่ครั้งนี้น้ำมาเร็วและแรง พวกตนก็เลยหนีน้ำไปอาศัยนอนที่วัดพระสิงห์กันหมด หลังจากนี้ก็อยากให้ทางภาครัฐช่วยมาล้างทำความสะอาดบ้านให้หน่อย สำหรับสถานการณ์ล่าสุด น้ำได้ลดระดับลงเรื่อยๆ ที่ชุมชนที่เคยเป็นพื้นที่สีแดง ตอนนี้น้ำลดจนเกือบปกติแล้ว ถนนข้ามน้ำกก รถสามารถวิ่งผ่านได้แล้ว ทั้งสะพานข้ามน้ำกก ถนนพหลโยธิน สะพานขัวพญามังราย สะพานแม่ฟ้าหลวง และสะพานเฉลิมพระเกียรติ (ท.6) หลังจากนี้ก็จะต้องเข้าสู่กระบวนการฟื้นฟู และทำความสะอาดต่อไป ด้านการประปาส่วนภูมิภาค ซึ่งถูกน้ำเอ่อท่วมจนส่งผลกระทบต่อเครื่องจักรผลิตน้ำประปาใน 3 จุด ได้แก่ เครื่องสูบน้ำแรงสูง และโรงใส่สารเคมี ซึ่งตั้งอยู่ภายในสำนักงานการประปาส่วนภูมิภาคจังหวัดเชียงราย และเครื่องสูบน้ำแรงต่ำ ซึ่งตั้งอยู่ภายใน มทบ.37 มอเตอร์จมน้ำพังเสียหาย ตอนนี้เจ้าหน้าที่เร่งถอดมอเตอร์ออกมาอบไล่ความชื้น และทำงานแข่งกับเวลามากว่า 2 วัน เพื่อเร่งคืนระบบผลิตน้ำประปาให้สามารถกลับมาทำงานตามปกติโดยเร็วที่สุด เพื่อบรรเทาความเดือดร้อนให้กับชาวบ้าน. (ติดตาม ข่าวทั่วไทย ทั้งหมดที่นี่)",
    "category": "local",
    "date": "14 ก.ย. 2567 18:50 น.",
    "publisher": "Thairath",
    "url": "https://www.thairath.co.th/news/local/north/2814411"
  },
  {
    "data": "หลังจากที่ทางครอบครัวได้เคลื่อนย้ายร่างของอาฉลอง ภักดีวิจิตรศิลปินแห่งชาติ ผู้กำกับละครและภาพยนตร์ชื่อดังที่จากไปเมื่อวานนี้ (13 ก.ย.) ด้วยโรคชรา และมีอาการปอดติดเชื้อแทรกซ้อน มาทำพิธีทางศาสนาที่วัดมกุฏกษัตริยาราม ศาลา 10 ซึ่งในวันนี้จะมีพิธีรดน้ำศพ และสวดอภิธรรมเป็นลำดับถัดไป ซึ่งในวันนี้ก็มีคนในแวดวงบันเทิงมาร่วมพิธีอย่างมากมาย ไม่ว่าจะเป็น ตู่ นพพล  เอก รังสิโรจน์  นีโน่ เมทนี  โอริเวอร์ บีเวอร์  ดามพ์ ดัสกร  นก บริพันธ์  กรุง ศรีวิไล และเหล่านักแสดงที่เคยร่วมงานกับอาฉลองมาร่วมงานอีกมากมาย ในเวลา 17.30 น. “พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว” ทรงพระกรุณาโปรดเกล้าฯ พระราชทานน้ำหลวงอาบศพ พร้อมเครื่องเกียรติยศประกอบศพ แด่ผู้วายชนม์ โดยมีผู้แทนพระองค์ได้เชิญพวงมาลาหลวงจาก “พระบาทสมเด็จพระวชิรเกล้าเจ้าอยู่หัว” พวงมาลาหลวง “สมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง” พวงมาลาหลวง “สมเด็จพระนางเจ้าสุทิดา พัชรสุธาพิมลลักษณ พระบรมราชินี” และพวงมาลาหลวง “สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี” นับเป็นเครื่องประดับเกียรติของศิลปินแห่งชาติ “นายบุญฉลอง ภักดีวิจิตร” และครอบครัวอย่างหาที่สุดไม่ได้ ... ช่วงเวลา 18.00 น. ทางกรมส่งเสริมวัฒนธรรม ได้เดินทางมาเป็นประธานในพิธีพระราชทานน้ำหลวงอาบศพในครั้งนี้ หลังจากนั้นช่วงเวลา 18.30 น. ได้เริ่มพิธีพระราชทานน้ำหลวงอาบศพ ซึ่งก็มีประชาชนมาร่วมพิธีจนแน่นพื้นที่ ก่อนจะเริ่มพิธีสวดอภิธรรมในเวลาต่อมา ... ...",
    "category": "entertain",
    "date": "14 ก.ย. 2567 18:46 น.",
    "publisher": "Thairath",
    "url": "https://www.thairath.co.th/entertain/news/2814407"
  },
  {
    "data": "iShowSpeed เกือบตัดสินใจปิดสตรีมกลางคันในเวียดนาม ทั้งๆ ที่เพิ่งผ่านไปแค่ 30 นาที เนื่องจากโดนฝูงชนแห่เข้ามารุมจนไม่สามารถเคลื่อนตัวไปไหนได้แม้แต่น้อย วันที่ 14 กันยายน 2567 หลังจากที่พักสตรีมไป 1 วันเต็มๆ ล่าสุด ไอโชว์สปีด (iShowSpeed) ยูทูบเบอร์ชื่อดังก้องโลก ปรากฏตัวที่ประเทศเวียดนาม หลังจากเสร็จสิ้นการสตรีมที่ประเทศไทยและประเทศฟิลิปปินส์ โดยการมาเยือนแผ่นดินเวียดนามในครั้งนี้ สปีด ก็ได้รับการต้อนรับจากแฟนคลับอย่างล้นหลามตามเคย แต่ทว่าการต้อนรับของคนเวียดนามดูจะมากเกินงามไปหน่อย เพราะ สปีด โดนพลังฝูงชนเข้ามารุมล้อม จนทำให้เขาหายใจแทบไม่ออก แถมยังไม่สามารถเดินไปไหนได้เลย ซึ่งพอฝ่าฝูงชนกลับมาขึ้นรถได้ สปีด ก็เอ่ยปากว่าอาจจะต้องปิดสตรีมทั้งๆ ที่เวลาผ่านไปแค่ 30 นาทีเท่านั้น บรรดาช่องแชทต่างก็ถาโถมกันเข้ามาคอมเมนต์ตำหนิพฤติกรรมของชาวเวียดนามกันแบบเละเทะ มิหนำซ้ำบางคนก็ได้ยกการสตรีมในประเทศไทยที่แทบจะปราศจากปัญหาตลอดทั้ง 2 วัน ขึ้นมาเปรียบเทียบ อย่างไรก็ตามถึงแม้เขาจะไม่สบอารมณ์กับเหตุการณ์ที่เกิดขึ้นสุดๆ แต่ สปีด ก็ตัดสินใจให้โอกาสคนเวียดนามอีกครั้ง โดยเขาประกาศผ่านสตรีมเลยว่าถ้าเขาลงรถครั้งถัดไปแล้วเป็นแบบนี้อีก เขาจะทำการปิดสตรีมทันที",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814403"
  },
  {
    "data": "“เอกนัฏ พร้อมพันธุ์” มอบนโยบายข้าราชการกระทรวงอุตสาหกรรม ต้องโปร่งใส 3 ปฏิรูป 3 แนวทาง ประกาศย้ำไม่ต้องกลัวผู้มีอิทธิพล หรือใครแทรกแซง หากใช้หัวใจในการทำงาน เมื่อวันที่ 14 กันยายน 2567 ที่โรงแรมเดอะกรีนเนอรี่ รีสอร์ท เขาใหญ่ จ.นครราชสีมา นายเอกนัฏ พร้อมพันธุ์ รัฐมนตรีว่าการกระทรวงอุตสาหกรรม เปิดเผยว่า ตนได้มอบนโยบาย “การปฏิรูปอุตสาหกรรม สู่เศรษฐกิจยุคใหม่ ทันสมัย สะอาด สะดวก โปร่งใส 3 ปฏิรูป 3 แนวทาง” ให้กับข้าราชการกระทรวงอุตสาหกรรม ทั้งส่วนกลางและส่วนภูมิภาคทั่วประเทศร่วมพันคนที่โรงแรมเดอะกรีนเนอรี่ เพราะความท้าทายของภาคอุตสาหกรรมต่อจากนี้ ไม่ใช่แค่การเพิ่มมูลค่าทางเศรษฐกิจ แต่สิ่งสำคัญที่จำเป็นต้องใส่ใจ คือ การสร้างความยั่งยืนด้านสิ่งแวดล้อมควบคู่ไปกับความเป็นอยู่ของพี่น้องประชาชน สำหรับการปฏิรูปที่ 1 “การจัดการกากสารพิษที่ทำร้ายชีวิตประชาชน” โดยปรับการบริหารจัดการกากอุตสาหกรรมทั้งระบบ เพื่อคืนน้ำสะอาด อากาศบริสุทธิ์ให้ประชาชน โดยการแก้ไขกฎหมายเพื่อส่งเสริมให้เกิดความยั่งยืน การเพิ่มโทษอาญา การปฏิรูปที่ 2 “Save อุตสาหกรรมไทย” สร้างความเท่าเทียมในการแข่งขันของ SMEs บังคับใช้กฎหมายกับสินค้าต่างชาติที่ไม่ได้มาตรฐานที่ทะลักเข้าไทย สนับสนุนอุตสาหกรรมต่างชาติลงทุนในไทย รวมถึงยกระดับขีดความสามารถให้ผู้ประกอบการไทยแข่งขันได้ และการปฏิรูปที่ 3 “การสร้างอุตสาหกรรมเศรษฐกิจใหม่” รองรับการปรับโครงสร้างเศรษฐกิจใหม่ ปรับเปลี่ยนสายการผลิตและเทคโนโลยีในประเทศ ยกระดับผลิตภาพการผลิตเพื่อเพิ่มขีดความสามารถในการแข่งขัน ส่งเสริมอุตสาหกรรมให้ก้าวทันโลก ยกระดับผลิตภาพด้วยเทคโนโลยีสมัยใหม่ นายเอกนัฏ กล่าวต่อว่า ทั้ง 3 แนวทางถือเป็นอาวุธที่เจ้าหน้าที่กระทรวงอุตสาหกรรมทำงานพิชิตเป้าหมายได้โดย 1. การสร้างความร่วมมือพันธมิตรห่วงโซ่อุตสาหกรรมที่สมบูรณ์แบบ 2. การจัดตั้งกองทุนเพื่อการปฏิรูประบบอุตสาหกรรม และ 3. การปรับกฎหมายและภารกิจเข้าสู่ภาครัฐดิจิทัล สร้าง Ease of Doing Business“ท่านไม่ต้องกลัวผู้มีอิทธิพล หรือใครมุ่งหวังแทรกแซง ขอให้ข้าราชการอุตสาหกรรมทุกท่านใช้หัวใจในการทำงาน มีหัวใจคือประชาชน มีจิตใจคือทุ่มเทในการทำงานเพื่อประชาชน” ...   ",
    "category": "politic",
    "date": "14 ก.ย. 2567 18:46 น.",
    "publisher": "Thairath",
    "url": "https://www.thairath.co.th/news/politic/2814412"
  },
  {
    "data": "\"ฟุตซอลทีมชาติไทย\" ประเดิมเก็บสามแต้ม เมื่อเอาชนะ \"โครเอเชีย\" 2-1 ในศึก ฟุตซอลชิงแชมป์โลก 2024 รอบแบ่งกลุ่ม นัดแรก ที่อุซเบกิสถาน วันที่ 14 ก.ย. 67 การแข่งขันฟุตซอล ชิงแชมป์โลก 2024 หรือ FIFA Futsal World Cup 2024 สนามบูคารา ยูนิเวอร์เซล สปอร์ต คอมเพล็กซ์ ประเทศอุซเบกิสถาน \"โต๊ะเล็กช้างศึก\" ฟุตซอลทีมชาติไทย ภายใต้การนำทีม มิเกล โรดริโก หัวหน้าผู้ฝึกสอนชาวสเปน นำทีมลงสนามพบกับ \"โต๊ะเล็กตาหมากรุก\" ฟุตซอลทีมชาติโครเอเชีย ผลปรากฎว่า \"โต๊ะเล็กช้างศึก\" ฟุตซอลทีมชาติไทย เอาชนะ \"โต๊ะเล็กตาหมากรุก\" ฟุตซอลทีมชาติโครเอเชีย ไปด้วยสกอร์ 2-1 โดย ไทย ได้ประตูจาก มูฮัมหมัด อุสมานมูซา นาทีที่ 3  รณชัย จูงวงษ์สุข นาทีที่ 30 ส่วนโครเอเชีย ได้ประตูจาก เซคูลิค อันโตนิโอ นาทีที่ 31 ของเกม ทำให้ทีมของ มิเกล โรดริโก ประเดิมเก็บสามคะแนนเต็ม และเป็นชัยชนะเหนือทีมจากชาติยุโรป ได้เป็นครั้งแรก ในรอบ 24 ปี เลยทีเดียว สำหรับนัดที่ 2 \"โต๊ะเล็กช้างศึก\" ฟุตซอลทีมชาติไทย จะลงสนามพบกับ ทีมชาติคิวบา ในช่วงค่ำวันอังคารที่ 17 กันยายน 2567 ฟาดแข้ง 19.30 น. ตามเวลาประเทศไทย",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814365"
  },
  {
    "data": "“วัน อยู่บำรุง-สามารถ เจนชัยจิตรวนิช” แท็กทีมโพสต์คลิปพร้อมภาพหมู่กับ “บิ๊กป้อม” ชื่นมื่น บอกลุงอารมณ์ดี มีความสุข ไม่มีความกังวลเรื่องคลิปหลุด เมื่อเวลา 14.00 น. วันที่ 14 ก.ย. 2567 นายวัน อยู่บำรุง กรรมการบริหารพรรคพลังประชารัฐ (พปชร.) และนายสามารถ เจนชัยจิตรวนิช รองโฆษกพรรคพปชร. พร้อมใจกันโพสต์ภาพถ่ายและคลิปที่ถ่ายร่วมกับ พล.อ.ประวิตร วงษ์สุวรรณ ส.ส.บัญชีรายชื่อ ในฐานะหัวหน้าพรรค พร้อมนายพยม พรหมเพชร อดีต ส.ส.สงขลา ร.ต.ต. มณฑล โพธิ์คาย อดีต ส.ส.กทม. พร้อมโพสต์ข้อความเดียวกันว่า ตนพร้อมนายสามารถ นายพยม และ ร.ต.ต. มณฑล ได้เข้าพบ พล.อ.ประวิตร ในการวางแผนขับเคลื่อนนโยบายในพื้นที่ กทม. และ จ.สงขลา ทั้งนี้ พล.อ.ประวิตร อารมณ์ดี มีความสุข ไม่มีความกังวลในเรื่องคลิปหลุดที่ออกมาก่อนหน้านี้แต่อย่างใด ทั้งนี้ ยังกำชับให้ทุกคนเร่งช่วยเหลือพ่อแม่พี่น้องประชาชนในทุกมิติ ",
    "category": "politic",
    "date": "14 ก.ย. 2567 18:33 น.",
    "publisher": "Thairath",
    "url": "https://www.thairath.co.th/news/politic/2814410"
  },
  {
    "data": "“โจ๊บ เบลลิงแฮม” ต้องการทวงคืนแม่จากพี่ชาย เรียก “จูด เบลลิงแฮม” คนไร้ประโยชน์ โตขนาดนี้ต้องให้แม่ช่วยทำอาหารขับรถให้ วันที่ 14 ก.ย. 67 จู๊ด เบลลิงแฮม สตาร์ของ “ราชันชุดขาว” เรอัล มาดริด อาจจะเป็นหนึ่งในนักฟุตบอลที่ดีที่สุดในโลก แต่ โจ๊บ เบลลิงแฮม น้องชายของเขา บอกว่าเขา \"ไร้ประโยชน์\" ในการใช้ชีวิตประจำวัน จู๊ด เบลลิงแฮม เปิดโอกาสให้แฟนบอลได้สัมผัสชีวิตนอกสนามของเขาผ่านยูทูบของช่อง “Jude Bellingham” มีเหตุการณ์ที่ จู๊ด พูดคุยกับ คาร์โล อันเชล็อตติ ผู้จัดการทีม เรอัล มาดริด มีโมเมนต์ที่โค้ชแซวมิดฟิลด์ทีมชาติอังกฤษ วัย 21 ปีว่า “ซื้อผู้เล่นผิดคน” หลังได้เห็นฟอร์มของ โจ๊บ เบลลิงแฮม น้องชายของเขา ตัดภาพไปที่ โจ๊บ เบลลิงแฮม มิดฟิลด์ทีม ซันเดอร์แลนด์ เอ่ยปากแนะนำ  จู๊ด เบลลิงแฮม ให้ไปเรียนทำอาหาร ขับรถรถยนต์ เพื่อหวังให้แม่กลับมาอยู่กับตนที่อังกฤษ พร้อมพูดแบบติดตลกว่า จู๊ด มันไร้ประโยชน์ เรื่องนี้เขาคงทำได้แค่ทำใจ โจ๊บ กล่าวว่า \"บางทีถ้า จู๊ด เบลลิงแฮม ไปเรียนทำอาหาร และขับรถยนต์ได้ แม่อาจได้ย้ายกลับมาอยู่กับผม แต่ไม่ล่ะ จู๊ด มันไร้ประโยชน์ และผมคงทำได้เพียงแค่ทำใจใช่ไหม\" ชมคลิปคลิกที่นี่ สำหรับ เดนิส คุณแม่ของเด็กชาย 2 คนนี้ ได้ย้ายไปอยู่ที่กรุงมาดริดเพื่อคอยดูแล จู๊ด เบลลิงแฮม ขณะที่มาร์ก ผู้เป็นพ่อยังคงอยู่ที่อังกฤษกับ โจ๊บ เบลลิงแฮม วัย 18 ปี ซึ่งเล่นให้กับ ซันเดอร์แลนด์ อยู่ในขณะนี้",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814391"
  },
  {
    "data": "“ประเสริฐ จันทรรวงทอง” เผย เรื่องร้องเรียนอาชญากรรมออนไลน์ลดลง หลังกระทรวงดีอี เดินหน้าปราบปรามแก๊งคอลเซ็นเตอร์ และสุ่มตรวจสอบเสาสัญญาณผู้ให้บริการโทรศัพท์เคลื่อนที่พื้นที่ชายแดนจริงจัง เตรียมขับเคลื่อนนโยบายเร่งด่วนดึงดูดนักลงทุนต่อ วันที่ 14 ก.ย. นายประเสริฐ จันทรรวงทอง รองนายกฯ และ รมว.ดิจิทัลเพื่อเศรษฐกิจและสังคม (ดีอี) กล่าวภายหลังเสร็จสิ้นการแถลงนโยบายรัฐบาลต่อที่ประชุมรัฐสภาว่า ในส่วนของนโยบายรัฐบาลที่ น.ส.แพทองธาร ชินวัตร นายกฯ ได้แถลงต่อที่ประชุมรัฐสภาไปนั้น มีหลายเรื่องที่กระทรวงดีอีต้องเข้าไปมีส่วนขับเคลื่อน โดยเฉพาะนโยบายเร่งด่วนข้อที่ 9 เกี่ยวกับการเร่งแก้ไขปัญหาอาชญากรรมออนไลน์ การเพิ่มศักยภาพและประสิทธิภาพในการป้องกันและปราบปรามแก๊งคอลเซ็นเตอร์ รวมถึงอาชญากรรมออนไลน์ในรูปแบบใหม่ ๆ กระทรวงดีอี โดยความร่วมมือกับหลายหน่วยงานก็ได้ดำเนินการมาอย่างต่อเนื่องอยู่แล้ว โดย 1 ปีที่ผ่านมา ผลงานการปฏิบัติงานของการจัดตั้งศูนย์ปฏิบัติการต่อต้านอาชญากรรมออนไลน์ (Anti-Online-Scam Operation Center: AOC) โทร 1441 หรือศูนย์ AOC 1441 ตั้งแต่วันที่ 1 พ.ย. 66 พบว่ามีเรื่องร้องเรียนลดลงจากเดิม รวมถึงมูลค่าความเสียหายลดลงด้วย นอกจากนี้ก็ยังได้ดำเนินมาตรการ “ระเบิดสะพานโจร” สุ่มตรวจสอบเสาสัญญาณของผู้ให้บริการโทรศัพท์เคลื่อนที่ และผู้ให้บริการอินเทอร์เน็ตในพื้นที่ชายแดน ที่อาจมีความเสี่ยงให้ขบวนการอาชญากรรมออนไลน์ หรือแก๊งคอลเซ็นเตอร์ ที่มีฐานอยู่บริเวณชายแดน ตลอดจนการประสานความร่วมมือระหว่างประเทศ โดยมีการลงนามความร่วมมือระหว่างกระทรวงดีอีไทย และกระทรวงการไปรษณีย์และโทรคมนาคมแห่งราชอาณาจักรกัมพูชาในการปราบปรามแก๊ง Call Center และ HybridScam นายประเสริฐ กล่าวว่าที่ผ่านมา กระทรวงดีอี ได้เดินหน้าปราบปรามแก๊งคอลเซ็นเตอร์ และอาชญากรรมออนไลน์มาอย่างต่อเนื่อง แต่ก็ทราบดีว่าโจรออนไลน์เหล่านี้ยังคงสร้างความเดือดร้อนให้ประชาชนไม่หยุด รัฐบาลโดยท่านนายกฯ แพทองธาร จึงได้ดำริให้เรื่องนี้เป็นนโยบายเร่งด่วน และในนโยบายของรัฐบาลยังมีอีกหลายเรื่องที่กระทรวงดีอีต้องเข้ามาร่วมขับเคลื่อนทั้งในแง่เศรษฐกิจและสังคม ไม่ว่าจะเป็นการขับเคลื่อนเศรษฐกิจดิจิทัล เพื่อสร้างโอกาสและรายได้ให้แก่คนไทย รวมทั้งการพัฒนากำลังคนดิจิทัล สร้างภูมิทัศน์ประเทศไทยให้มีความพร้อมด้วยดิจิทัลในทุกมิติ เพื่อดึงดูดนักลงทุน และชาวต่างชาติที่ต้องการเข้ามาอาศัย แต่ขณะเดียวกันก็ต้องช่วยเหลือผู้ประกอบการ SMEs ไทยที่ไม่ได้รับความเป็นธรรมในการแข่งขันของแพลตฟอร์มต่างชาติด้วย ...",
    "category": "politic",
    "date": "14 ก.ย. 2567 18:12 น.",
    "publisher": "Thairath",
    "url": "https://www.thairath.co.th/news/politic/2814409"
  },
  {
    "data": "อ.ปากคาด จ.บึงกาฬ เริ่มอ่วม น้ำโขงล้นตลิ่งเอ่อท่วมลานพญานาค และชุมชนใกล้เคียง ผวจ.เร่งสั่งการ ตั้งศูนย์ช่วยเหลือผู้ประสบภัย เมื่อเวลา 14.00 น. วันที่ 14 ก.ย. 2567 ผู้สื่อข่าวรายงานว่า ระดับน้ำในแม่น้ำโขงที่ไหลผ่านจังหวัดบึงกาฬ บ่ายวันนี้วัดได้ 13.20 เมตร เพิ่มขึ้นจากเมื่อเช้านี้ 10 เซนติเมตร อยู่ต่ำกว่าตลิ่ง 0.80 เมตร (ตลิ่ง 14.00 ม.) ส่งผลให้ในพื้นที่บริเวณลานพญานาค ต.ปากคาด อ.ปากคาด จ.บึงกาฬ น้ำโขงล้นตลิ่งไหลเข้าท่วมบริเวณลานพญานาค และชุมชนลุ่มต่ำที่อยู่ติดลานพญานาค ในเขตเทศบาลตำบลปากคาด ระดับน้ำสูงตั้งแต่ 10 ซม. ถึง 50 ซม. โดย นายทวี ชณรงค์ นายอำเภอปากคาด สั่งการให้เทศบาลตำบลปากคาด ตั้งศูนย์ช่วยเหลือผู้ประสบภัยไว้บริเวณลานเอนกประสงค์โรงพักเก่า ในเขตเทศบาลปากคาด เพื่อช่วยเหลือผู้ประสบภัย มีทั้งโรงทาน อาหารน้ำดื่ม จากหน่วยพัฒนาการเคลื่อนที่ 26 และศูนย์บริการด้านสุขภาพจากโรงพยาบาลปากคาด ไว้คอยอำนวยสะดวกแก่ประชาชน ล่าสุด นายทรงศักดิ์ ทองศรี รมช.มท.2 พร้อมด้วยนายจุมพฏ วรรณฉัตรสิริ ผวจ.บึงกาฬ นายวิชาญ แท่นหิน ผู้อำนวยการศูนย์ป้องกันและบรรเทาสาธารณภัย เขต 7 สกลนคร ปภ.จังหวัดบึงกาฬ พันเอก นิติปกรณ์ คชมหิทธิ์ ผบ.หน่วยพัฒนาการเคลื่อนที่ 26 สำนักงานพัฒนาภาค 2 หน่วยบัญชาการทหารพัฒนา (ผบ.นพ.ค.26 สนภ.2 หน่วยบัญชาการทหารพัฒนา) เจ้าหน้าที่เทศบาลตำบลปากคาด และหน่วยงานที่เกี่ยวข้อง ลงพื้นที่ติดตามสถานการณ์น้ำ พร้อมรับฟังการบรรยายสรุปจาก ปภ.และเทศบาลปากคาด ... จากนั้นร่วมกับ ทหารจากกองพันทหารราบที่ 3 กรมทหารราบที่ 13 ทหารหน่วยพัฒนาการเคลื่อนที่ 26 ตำรวจ สภ.ปากคาด ตำรวจน้ำบึงกาฬ เจ้าหน้าที่เทศบาลตำบลปากคาด และประชาชนจิตอาสาร่วมกับกรอกกระสอบ เพื่อนำไปแจกจ่ายให้กับประชาชนที่ได้รับผลกระทบ รอบๆ ลานพญานาค และลงพื้นที่ตรวจเยี่ยมให้กำลังใจแก่ผู้ประสบภัยกว่า 30 หลังคาเรือน นายทรงศักดิ์ ทองศรี รมช.มท. กล่าวว่า สถานการณ์น้ำรัฐบาลก็ไม่ได้นิ่งนอนใจอะไร นายกได้มอบให้รัฐมนตรีลงพื้นที่ต่างๆ พร้อมบูรณาการกับหน่วยงานต่างๆ ในการแก้ไขปัญหา ทำให้ประชาชนมีความอุ่นใจ ในการทำงานของรัฐบาล ส่วนที่ลงพื้นที่ตอนนี้ในเขตเทศบาลตำบลปากคาด ซึ่งแม่น้ำโขงเอ่อล้นมา บางจุดน้ำสูงประมาณ 60 ซม. เบื้องต้นสั่งการทุกหน่วยให้บูรณาการทำงานร่วมกัน เพื่อแก้ไขปัญหาให้พี่น้องประชาชน ทหารพัฒนาก็นำรถทำน้ำดื่มสะอาดเคลื่อนที่มาให้บริการพี่น้องประชาชน โดยรอบพื้นที่ที่ได้รับผลกระทบ น้ำท่วมปีนี้ถือว่าเป็นภัยธรรมชาติ ซึ่งการป้องกันก็ค่อนข้างลำบาก ในภาพรวมแล้วเฉลี่ยน้ำขึ้นชั่วโมงละ 3 ซม. ตกวันละประมาณ 60 ซม. ฝากถึงพี่น้องประชาชนการติดตามข่าวสารเป็นข้อมูลที่สำคัญ ต้องติดตามข่าว ต้องดูการแจ้งเตือน และที่สำคัญต้องคาดหมายตัวเองด้วยว่า พื้นที่ที่เราอยู่มันต่ำหรือสูงกว่าระดับที่น้ำท่วม จะได้มีโอกาสป้องกันตัวเองหรือแจ้งเตือนข่าวสารให้กับทางราชการ ไม่ว่าจะเป็น อปท. เป็นอำเภอ เป็นจังหวัด หรือ ปภ. ที่จะต้องนำข่าวสารมาบูรณาการกันจะได้รู้ว่าพื้นที่ไหนมีปัญหา จะได้ป้องกันได้ทันเวลา อย่าทิ้งข้อมูลเพราะทุกท่านที่อยู่ในพื้นที่จะเห็นเลยว่าระดับน้ำที่ไหนสูงที่ไหนต่ำ น้ำมันเพิ่มขึ้นยังไง มันน่ากลัวไหม และจะต้องแจ้งข่าวสารให้หน่วยงานราชการป้องกันได้อย่างไร. (ติดตาม ข่าวทั่วไทย ทั้งหมดที่นี่) ... ",
    "category": "local",
    "date": "14 ก.ย. 2567 18:09 น.",
    "publisher": "Thairath",
    "url": "https://www.thairath.co.th/news/local/northeast/2814401"
  },
  {
    "data": "โตโยต้า กาซู เรซซิ่ง ไทยแลนด์ 2024 สนาม 3 ช้างอินเตอร์เนชั่นแนล เซอร์กิต สุดมันส์! ‘ณัฏฐวลัญช์ -นฤนนท์ภัทร-ประพจน์-ไอตั้น’ คว้าแชมป์มาครอง นายศุภกร รัตนวราหะ รองกรรมการผู้จัดการใหญ่ บริษัท โตโยต้า มอเตอร์ ประเทศไทย จำกัด พร้อมด้วย นายตนัยศิริ ชาญวิทยารมณ์ กรรมการผู้อำนวยการ สนามช้าง อินเตอร์เนชั่นแนล เซอร์กิต และผู้แทนจำหน่ายรถยนต์โตโยต้าจังหวัดบุรีรัมย์ ร่วมเปิดการแข่งขันรถยนต์วันเมคเรซ “TOYOTA GAZOO Racing Thailand 2024” ชูคอนเซ็ปต์ Make Ever-Better Cars From Circuit to the Road สนามที่ 3 โดยมี มิย่า ทองเจือ  ปังปอนด์-อัครวุฒิ  ป๊ายปาย โอริโอ้ พร้อมเหล่านักแข่งวันเมคเรซ ลงสนามประชันความเร็วกันแบบสุดมันส์ในระหว่างวันที่ 13-14 กันยายน 2567 ณ สนามช้าง อินเตอร์เนชั่นแนล เซอร์กิต จ.บุรีรัมย์ เข้าสู่ครึ่งทางการแข่งขันความเร็วสุดมันส์ของ “โตโยต้า กาซู เรซซิ่ง ไทยแลนด์ 2024” การแข่งขันรถยนต์ทางเรียบรูปแบบวันเมคเรซ ที่กลับมาสู้กันบนสนามแข่งระดับโลกของเหล่านักแข่ง TOYOTA One Make Race ใน 4 รุ่นการแข่งขันเริ่มจากรุ่น Yaris ATIV Lady One Make Race (ยาริส เอทีฟ เลดี้ วันเมคเรซ) ถูกใจนักแข่งสาวมือสมัครเล่นที่ชื่นชอบกีฬาความเร็วและมีนักแข่ง TOYOTA Racing Star Team “มิย่า ทองเจือ” ลงสนามด้วยรถแข่งพลังงานทางเลือก Carbon Neutral Fuel ส่งเสริมและสานต่อการใช้พลังงานเชื้อเพลิงทางเลือก ที่เป็นกลางทางคาร์บอนผ่านกีฬามอเตอร์สปอร์ต ด้วยรถ YARIS ATIV ONE MAKE RACE Carbon Neutral Fuel แข่งกันสนุกมีจุดเปลี่ยนหลายครั้งในสนามครบ 8 รอบสนาม ผลปรากฏว่า อันดับ 1 คือ ณัฏฐวลัญช์ แสนสุข หมายเลข 188 จากทีม KUROKI RACING  อันดับ 2 คือ ระพีพรรณ มีอุสาห์ หมายเลข 154 จากทีม Nexkart Racing  อันดับ 3 คือ อริญรดา ฮอร์น หมายเลข 156 จากทีม Drive Todrift  อันดับ 4 คือ ศิริภากรณ์ แยบยนต์ หมายเลข 168 จากทีม TMC-Drive 68 Lenso by Woot Bangbon3 และอันดับ 5 คือ นิชา วีรพร หมายเลข 155 จากทีม Lenso Motorsport by WootBangbon3ลุ้นกันต่อในรุ่น YARIS One Make Race (ยาริส วันเมคเรซ) ที่ยังได้รับความนิยมสูงสุดมีนักแข่งลงสนามกันมาก และมีนักแข่ง TOYOTA Racing Star Team “ป๊ายปาย โอริโอ้” ลงสนามโดยใช้ YARIS ONE MAKE RACE Carbon Neutral Fuel รถแข่งพลังงานที่เป็นกลางทางคาร์บอนอีกคันลงสนาม แข่งกัน 8 รอบ สนามจบการแข่งขันผลปรากฏว่า อันดับ 1 คือ นฤนนท์ภัทร รัตน์ชเลสินธร หมายเลข 90 จากทีม Wise BRDM-Tech Just car Top one web By VG  อันดับ 2 คือ วรัญชิต วัฒนาธนกุล หมายเลข 89 จากทีม WISE PTT Lubricants  อันดับ 3 คือ อเล็กซานเดอร์ ฟัน เมาริค หมายเลข 1 จากทีม Fortron Racing Team  อันดับ 4 คือ ศริทธนา มิตรอารี หมายเลข 66 จากทีม Lenso Motorsport x Carlified Car Wash by VG และอันดับ 5 คือ ปณิธาน รักไพบูลย์สมบัติ หมายเลข 36 จากทีม Nexzter drive to drift MX racing teamรุ่น Hilux REVO One Make Race (ไฮลักซ์ รีโว่ วันเมคเรซ) ศึกของกระบะพันธุ์แกร่งเอาใจแฟนๆสายดีเซล สู้กันสุดมันส์ 8 รอบสนามจบการแข่งขันผลปรากฏว่า อันดับ 1 คือ ประพจน์ ชื่นวิจิตร หมายเลข 31จากทีม Nexzter GG Racing  อันดับ 2 คือ กิตติศักดิ์ เสียงสลัก หมายเลข 3 จากทีม BKC by House of Cars อุ๊หยัดใจได้ x Voltronic Thailand x Vanguard Garage  อันดับ 3 คือ ธิบดินทร์ สันทัดค้า หมายเลข 20 จากทีม Neon Creation Nexzter Trane Racing Team  อันดับ 4 คือ พงศธร โอนอ่อน หมายเลข 49 จากทีม KM Racing By กมลการยาง และอันดับ 5 คือ อรุณพงศ์ ศรีฤทธิ์ หมายเลข 44 จากทีม Nexzter racing team by Vanguarg X Voltronicปิดท้ายด้วยรุ่นใหญ่ Corolla ALTIS GR Sport One Make Race (โคโรลล่า อัลติส จีอาร์ สปอร์ต วันเมคเรซ) พี่ใหญ่ใส่กันเต็มที่ทุกคันด้านกองเชียร์ก็ลุ้นกันชนิดนั่งไม่ติด ก่อนจบ 8 รอบสนาม อันดับ 1 คือ ไอตั้น อัษฏาธร หมายเลข 51 จากทีม Lin Motorsport ที่ยึดแชมป์รุ่นนี้ติดต่อกันเป็นสนามที่ 3 แล้ว   อันดับ 2 คือ ธนากร เลี่ยวไพรัตน์ หมายเลข 22  อันดับ 3 คือ อัฐพล แก้วอาษา หมายเลข 26 จากทีม B-Quik Racing Team  อันดับ 4 คือ สิตาวีร์ ลิ้มนันทรักษ์ หมายเลข 9 จากทีม Nexzter Singha Sittipol Racing Team และอันดับ 5 คือ ปังปอนด์-อัครวุฒิ มังคลสุต หมายเลข 10 จากทีม TOYOTA Racing Star Teamสำหรับกิจกรรม “TOYOTA GAZOO Racing Thailand 2024” สนามที่ 4 พร้อมที่จะออกเดินทางไปสร้างรอยยิ้มและความสุขกันต่อที่จังหวัดเชียงใหม่ ในระหว่างวันที่ 9-10 พฤศจิกายน 2567 ณ สนามกีฬาสมโภชเชียงใหม่ 700 ปี มันส์กับการแข่งรถยนต์วันเมคเรซ สนุกกับกิจกรรมจัดเต็มตลอดทั้งวัน ต่อด้วยความพิเศษยามค่ำคืน “Night Show” เร้าใจกับแสงสีเสียงและการแสดงพร้อมศิลปินและอินฟลูเอ็นเซอร์คนดังมากมายติดตามความสนุกและชมการแข่งขันผ่านทาง Live Streaming ได้ที่ Facebook / Youtube : TOYOTA GAZOO Racing Thailand และติดตามข่าวสารและกิจกรรมเพิ่มเติมได้จาก TikTok : tgr.thailand และ Instargram : tgrthailand",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/worldsport/motorsport/2814423"
  },
  {
    "data": "แกนนำพรรคประชาชน จัดเต็มกระจายทัพ ตระเวนขึ้นรถแห่หาเสียงทั่วเมืองพิษณุโลก ขอชาวบ้านช่วยเทคะแนนให้ “โฟล์ค ณฐชนน” พรุ่งนี้ ในเวทีเลือกตั้งซ่อม เพื่อสานต่อการทำงานจาก “หมออ๋อง” วันที่ 14 ก.ย. 2566 ผู้สื่อข่าวรายงานว่าทางพรรคประชาชน นำโดยนายพิธา ลิ้มเจริญรัตน์ อดีตหัวหน้าพรรคก้าวไกล นายชัยธวัช ตุลาธน อดีตหัวหน้าพรรคก้าวไกล นายพิจารณ์ เชาวพัฒนวงศ์ อดีตรองหัวหน้าพรรคก้าวไกล น.ส.พรรณิการ์ วานิช คณะกรรมการคณะก้าวหน้า ผู้ช่วยผู้สมัครหาเสียง “หมออ๋อง” นายปดิพัทธ์ สันติภาดา อดีตรองประธานสภาผู้แทนราษฎรคนที่ 1 ที่เป็นเจ้าของพื้นที่เดิม และ สส.ในพรรคก้าวไกล ต่างขึ้นรถแห่กระจายไปทั่วเมืองพิษณุโลก เพื่อช่วยนายณฐชนน ชนะบูรณาศักดิ์ หรือโฟล์ค ผู้สมัคร สส. พิษณุโลก เขต 1 พรรคประชาชน หาเสียงเลือกตั้งโค้งสุดท้ายเพื่ออ้อนขอคะแนนในการสานการทำงานต่อจาก“หมออ๋อง”และรณรงค์ให้คนออกมาใช้สิทธิ์เลือกตั้ง ก่อนจะสิ้นสุดการหาเสียงในเวลา 18.00 น. วันนี้ ตามที่กฎหมายคณะกรรมการการเลือกตั้งกำหนดไว้ ... ขณะที่นายพิธา ลิ้มเจริญรัตน์ อดีตหัวหน้าพรรคก้าวไกล เผยว่า มีมั่นใจเต็มที่สำหรับการเลือกตั้งซ่อม พิษณุโลก เขต 1 ในวันพรุ่งนี้ (15 ก.ย.) ที่พรรคประชาชนส่งนายณฐชนน ชนะบูรณาศักดิ์ ลงท้าชิงกับนายจเด็ศ จันทรา จากพรรคเพื่อไทย พร้อมมองว่าทุกการเลือกตั้งมีความยากง่ายแตกต่างกัน ชื่นชมการวางแผนของทีมหาเสียงในพื้นที่ ส่วนตนเองแค่ทำหน้าที่เป็นแค่โค้ชมากกว่า ส่วนกรณีที่คู่แข่งชูการเลือกคนไปเป็นรัฐบาลหรือฝ่ายค้าน นายพิธา เชื่อว่าคนพิษณุโลกเข้าใจว่า เป็นการเข้าไปทำงานเป็นปากเสียงให้ประชาชน และทำงานอย่างตรงไปตรงมา ไม่ใช่แค่การตีกรอบเป็นฝ่ายค้านหรือรัฐบาล เพื่อให้ตนเองได้เปรียบ",
    "category": "politic",
    "date": "14 ก.ย. 2567 17:48 น.",
    "publisher": "Thairath",
    "url": "https://www.thairath.co.th/news/politic/2814405"
  },
  {
    "data": "ในวันนี้ทางครอบครัวได้จัดพิธีทางศาสนาให้กับอาฉลอง ภักดีวิจิตรณ วัดมกุฏกษัตริยาราม ศาลา 10 ซึ่งบรรยากาศในวันนี้เต็มไปด้วยความโศกเศร้า และก่อนเริ่มพิธีรดน้ำศพเล็ก พิมพ์สุภัคภรรยา และป๋าโก๋ พิเชษฐ ศรีราชาผู้จัดและผู้กำกับ ลูกศิษย์ ได้เปิดใจกับสื่อมวลชน ถึงการสูญเสียในครั้งนี้ว่า - อาฉลองเข้าโรงพยาบาลตั้งแต่ 28 ส.ค. จนถึง 13 ก.ย. ตนได้เข้าไปหาอาฉลองทุกวัน ยกเว้นช่วงที่คุณหมองดเยี่ยม - ขั้นตอนการรักษา ช่วงหลังมีการใส่ท่อ ทำให้อาฉลองพูดคุยไม่ได้ สื่อสารด้วยการจับมือ บอกให้อาแข็งแรงไวๆ จะได้ไปเที่ยวที่กอง ไปทานข้าวที่กอง อาก็ยิ้มมีความสุข - ช่วงที่ป่วยแรกๆ อาฉลองอาการดีขึ้นมากแล้ว เพิ่งจะมาทรุดในช่วงหลัง อาจจะเป็นเพราะอากาศและก็อายุ - บอกอาฉลองไม่ต้องห่วงทุกอย่าง ไม่มีอะไรให้ห่วง - ครอบครัวเริ่มทำใจ เพราะอาฉลองก็อายุ 94 แรงก็ไม่ค่อยไหว - ตอนนี้อาฉลองไปสบายแล้ว หลับให้สบาย ไม่ต้องห่วงอะไรทั้งนั้น และขอบพระคุณในกำลังใจทุกคนที่ส่งมาให้ ... - ยอมรับว่าอาฉลองห่วงตนมาก เพราะตนนั้นอยู่คนเดียว แต่ก็บอกว่าไม่ต้องห่วง หลับให้สบาย ไม่ต้องเจ็บแล้ว ด้าน ป๋าโก๋ พิเชษฐ ศรีราชา ผู้จัดและผู้กำกับ ลูกศิษย์ ได้เปิดใจกับสื่อมวลชน ถึงการสูญเสียครั้งใหญ่ - อาฉลองคือครูที่สอนการกำกับละคร- รู้สึกใจหายที่ต้องเสียคนที่รักมากไป - บอกกับอาฉลองว่าให้เดินทางไปสู่ที่ดีๆ - ส่วนงานละครก็จะสานต่องานของอาฉลองต่อไป ช่วงที่อยู่บ้าน อาฉลองไม่ได้หยุดงานเลย ยังทำงานตลอด เช็กงานตลอด - น้ำตาคลอเมื่อพูดถึงตอนที่อาฉลองไปหาที่กองถ่ายละครก่อนเข้าโรงพยาบาล บอกว่าจะพักแล้ว แต่ตนยังพูดติดตลกว่าไม่ต้องพัก นั่งรถเข็นมาได้ก็มา - อาฉลองรักทีมงานและงานมาก ยังเช็กเทปและคอยโทรมาให้คำแนะนำเรื่องการทำงานอยู่เสมอ",
    "category": "entertain",
    "date": "14 ก.ย. 2567 17:36 น.",
    "publisher": "Thairath",
    "url": "https://www.thairath.co.th/entertain/news/2814398"
  },
  {
    "data": "ระดับน้ำเพิ่มสูงขึ้นอย่างต่อเนื่อง น้ำโขงทะลักเข้าท่วม อ.ศรีเชียงใหม่ จ.หนองคาย หน่วยกู้ภัยฮุก 31 ระดมกำลังเร่งอพยพชาวบ้านออกจากพื้นที่เสี่ยง วันที่ 14 กันยายน 2567 ผู้สื่อข่าวรายงานสถานการณ์น้ำในพื้นที่จังหวัดหนองคาย โดยระดับน้ำโขงได้เพิ่มระดับสูงขึ้นต่อเนื่อง จนเอ่อล้นเข้าท่วมหลายอำเภอ โดยเฉพาะในพื้นที่ อ.ศรีเชียงใหม่ จ.หนองคาย น้ำได้ไหลทะลักเข้าท่วมบ้านเรือนประชาชนเป็นจำนวนมาก เจ้าหน้าที่หน่วยกู้ภัยฮุก 31 นครราชสีมา ต้องระดมกำลังนำเรือท้องแบนและรถยกสูงเข้าไปช่วยเหลืออพยพชาวบ้าน โดยเฉพาะเด็กและผู้สูงอายุที่ติดอยู่ภายในบ้าน ออกมาสู่ที่สูงอย่างต่อเนื่อง ขณะเดียวกัน นายพงษ์เทพ มาลาชาสิงห์ ประธานชมรมส่งเสริมการท่องเที่ยววังน้ำเขียว จ.นครราชสีมา ซึ่งได้ลงพื้นที่ไปช่วยเหลืออพยพชาวบ้านด้วย เผยว่า ช่วงนี้ระดับน้ำได้เพิ่มสูงขึ้นอย่างต่อเนื่อง บางจุดระดับน้ำสูงกว่า 1 เมตร และทางจังหวัดหนองคายได้ประกาศแจ้งเตือนว่าระดับน้ำจะยังคงเพิ่มสูงขึ้นอีกในคืนนี้ ดังนั้นจึงขอให้ประชาชนในพื้นที่ อ.ศรีเชียงใหม่ ได้ขนย้ายสิ่งของขึ้นสู่ที่สูงทุกบ้าน เพื่อความปลอดภัยในชีวิตและทรัพย์สิน. ...",
    "category": "local",
    "date": "14 ก.ย. 2567 17:35 น.",
    "publisher": "Thairath",
    "url": "https://www.thairath.co.th/news/local/2814400"
  },
  {
    "data": "“อนุทิน ชาญวีรกูล” พาคณะ บินด่วน จ.หนองคาย ติดตามอุทกภัย กราบขอโทษประชาชนที่ต้องลำบากเพราะน้ำท่วม ยันภาครัฐไม่ได้เพิกเฉย เร่งตั้งงบกลางแล้ว เตรียมประกาศลดค่าน้ำ ค่าไฟ เยียวยาชดเชย วันที่ 14 ก.ย. 2566 นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงมหาดไทย พร้อมด้วยนายอรรษิษฐ์ สัมพันธรัตน์ อธิบดีกรมการปกครอง นายพรพจน์ เพ็ญพาส อธิบดีกรมที่ดิน และนางสาวไตรศุลี ไตรสรณกุล ปฏิบัติหน้าที่โฆษกกระทรวงมหาดไทย ลงพื้นที่ตรวจติดตามสถานการณ์และเยี่ยมผู้ประสบอุทกภัยในพื้นที่ จ.หนองคาย โดยจุดแรกรับฟังสรุปภาพรวมสถานการณ์น้ำที่โครงการชลประทานหนองคาย และเดินทางไปเยี่ยมให้กำลังใจผู้ประสบอุทกภัย พร้อมมอบถุงยังชีพ 350 ชุด ในพื้นที่ ต.เวียงคุก อ.เมือง พร้อมลงเรือเข้าไปยังจุดน้ำท่วม จากนั้นเดินทางถึงวัดพระธาตุหล้าหนอง อ.เมือง เพื่อตรวจเยี่ยมประชาชนและมอบถุงยังชีพ นายอนุทินกล่าวกับชาวบ้านว่าตนลงพื้นที่เพื่อติดตามสถานการณ์ ดูความพร้อมรับมือให้กำลังใจเจ้าหน้าที่ และให้กำลังใจประชาชน“ผมอยากกราบขอโทษประชาชนทุกท่าน ที่ต้องมาลำบากกับสถานการณ์ที่เกิดขึ้น แต่ขอยืนยันว่าภาครัฐไม่ได้เพิกเฉย ขณะนี้ได้มีการระดมกำลังเข้ามาในพื้นที่แล้วเพื่อเร่งแก้ไขและเยียวยาสถานการณ์ เครื่องมือต่างๆ ของอุปโภคบริโภค กำลังทยอยเข้าพื้นที่ของท่าน ทั้งในภารกิจช่วยเหลือ และในภารกิจหลังน้ำลด” ... นายอนุทินกล่าวอีกว่า มีการเร่งตั้งงบกลางเพื่อช่วยเหลือประชาชน ท่านนายกรัฐมนตรีนางสาวแพทองธาร ชินวัตร ได้ลงพื้นที่จังหวัดเชียงรายไปเมื่อวานนี้ มีคำสั่งให้ใช้กฎเกณฑ์ดูแลช่วยเหลือ เช่นเดียวกับที่จังหวัดเชียงราย ในพื้นที่ประสบอุทกภัยทั้งหมด “จะมีมาตรการในการช่วยเหลือค่าน้ำ ค่าไฟ ให้พี่น้องประชาชนในพื้นที่ที่เป็นเหยื่อของน้ำท่วม โดยจะมีการลดค่าน้ำค่าไฟ” นายอนุทินยังกล่าวถึงปัญหาเรื่องโจรขโมยที่เกิดขึ้นในช่วงของการเกิดอุทกภัย โดยให้เจ้าหน้าที่ไปเฝ้าเวรยามตามพื้นที่ต่างๆ เพื่อให้ประชาชนเกิดความอุ่นใจในการออกจากบ้านเรือนยามเกิดอุทกภัย",
    "category": "politic",
    "date": "14 ก.ย. 2567 17:25 น.",
    "publisher": "Thairath",
    "url": "https://www.thairath.co.th/news/politic/2814396"
  },
  {
    "data": "เอริก เทน ฮาก ออกมาให้สัมภาษณ์ก่อนพา แมนฯ ยูไนเต็ด บุกไปเยือน เซาแธมป์ตัน ว่าถ้า มัทไธส์ เดอ ลิกต์ สามารถเรียกจังหวะการเล่นกลับมาได้เมื่อไหร่ เดี๋ยวทุกคนจะได้รู้ว่าของจริงคืออะไรแน่นอน วันที่ 14 กันยายน 2567 เอริก เทน ฮาก ออกมาให้สัมภาษณ์ก่อนพา แมนเชสเตอร์ ยูไนเต็ด บุกไปเยือน เซนต์แมรี สเตเดียม รังเหย้าของ เซาแธมป์ตัน ในศึก พรีเมียร์ลีก อังกฤษ คู่แรกหลังเบรกทีมชาติ ในวันนี้เวลา 18.30 น. โดยกุนซือชาวดัตช์ได้กล่าวถึง มัทไธส์ เดอ ลิกต์ ปราการหลังป้ายแดงที่เพิ่งย้ายเข้ามาร่วมทีมไว้ว่า \"เดี๋ยวพวกคุณจะได้เห็นร่างที่แท้จริงของ เดอ ลิกต์ เร็วๆ นี้ เขาผ่านช่วงเวลาปรีซีซั่นมาอย่างยากลำบากสุดๆ เพราะไม่ได้รับโอกาสลงสนามแม้แต่นาทีเดียว\" \"เขาเพิ่งจะออกสตาร์ทเป็นตัวจริงแค่ครั้งเดียวเท่านั้น ในเกมล่าสุดกับ ลิเวอร์พูล ฉะนั้นจังหวะในการเล่นของเขายังไม่กลับมา แต่ถ้าเขาสามารถเรียกจังหวะเหล่านั้นกลับมาได้เมื่อไหร่ เดี๋ยวทุกคนจะได้เห็นคุณภาพของเขาแน่นอน\"",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814388"
  },
  {
    "data": "\"สภากาชาดไทย\"ประกาศเปิดรับสมัครอาสาสมัครร่วมแพ็ค\"ถุงยังชีพ\"มูลนิธิอาสาเพื่อนพึ่ง (ภาฯ) วันละ 20 คน ในวันที่ 18-19 กันยายนนี้ เฟซบุ๊กสภากาชาดไทย Thai Red Cross Societyได้โพสต์ภาพพร้อมระบุข้อความว่า ขอกำลังอาสาสมัครร่วมแพ็คถุงยังชีพ มูลนิธิอาสาเพื่อนพึ่ง (ภาฯ) ยามยากสภากาชาดไทย 18-19 กันยายนนี้ วันละ 20 คน ณ ราบฯ 11 โดยผู้สนใจสามารถลงทะเบียนได้ที่แอปพลิเคชัน อาสาสมัครกาชาด App Store (คลิกที่นี่) Google Play (คลิกที่นี่) อย่างไรก็ตาม ล่าสุดเมื่อเวลา 17.30 น. สภากาชาดไทย ได้โพสต์ข้อความว่า \"ขอบคุณอาสาสมัครทุกท่าน ขณะนี้จำนวนอาสาฯ บรรจุถุงยังชีพร่วมกับมูลนิธิอาสาเพื่อนพึ่ง (ภาฯ) ยามยากในวันที่18-19 กันยายนนี้ ได้อาสาสมัครครบเต็มจำนวนแล้ว\".  ... ขอบคุณเฟซบุ๊ก สภากาชาดไทย Thai Red Cross Society",
    "category": "local",
    "date": "14 ก.ย. 2567 17:12 น.",
    "publisher": "Thairath",
    "url": "https://www.thairath.co.th/news/local/2814394"
  },
  {
    "data": "GISTDA เผยภาพถ่ายจากดาวเทียม แสดงพื้นที่น้ำท่วมขังใน อ.แม่สาย จ.เชียงราย ส่วนใหญ่เป็นพื้นที่เกษตรกรรม บ้านเรือนประชาชน และเส้นทางการจราจร มีรายงานว่า เพจเฟซบุ๊กGISTDA สำนักงานพัฒนาเทคโนโลยีอวกาศและภูมิสารสนเทศ (องค์การมหาชน)ได้เผยภาพถ่ายจากดาวเทียม แสดงพื้นที่น้ำท่วมขังในจังหวัดเชียงราย พร้อมระบุข้อความว่า GISTDA เผยภาพจากดาวเทียม Pléiades (เปลยาด) ของวันที่ 13 กันยายน 2567 แสดงพื้นที่น้ำท่วมขังในหลายพื้นที่ของอำเภอแม่สาย จังหวัดเชียงราย (ได้รับการสนับสนุนภาพภายใต้ Disaster Charter) ซึ่งส่วนใหญ่เป็นพื้นที่เกษตรกรรม บ้านเรือนประชาชน และเส้นทางการจราจร หมายเหตุ: ลักษณะทางภูมิประเทศของบริเวณพื้นที่ดังกล่าว ทางน้ำมีความคดเคี้ยว และบางจุดมีลักษณะเป็นคอขวด ซึ่งอาจส่งผลต่อการไหลของมวลน้ำได้ สถานการณ์ดังกล่าว GISTDA ได้ส่งข้อมูลภาพจากดาวเทียมดังกล่าวให้กับหน่วยงานหลักที่รับผิดชอบ เพื่อนำไปใช้สนับสนุนในการบริหารจัดการตามภารกิจ ทั้งด้านการวางแผน และการติดตาม เพื่อประเมินสถานการณ์ต่อไป  ขอบคุณข้อมูลจาก เฟซบุ๊ก GISTDA สำนักงานพัฒนาเทคโนโลยีอวกาศและภูมิสารสนเทศ (องค์การมหาชน)",
    "category": "society",
    "date": "14 ก.ย. 2567 17:09 น.",
    "publisher": "Thairath",
    "url": "https://www.thairath.co.th/news/society/2814390"
  },
  {
    "data": "นายกรัฐมนตรีสั่งการทุกหน่วยงานเฝ้าระวังน้ำท่วมหนองคายอย่างใกล้ชิด แจ้งเตือนประชาชนและให้ความช่วยเหลือทันที พร้อมกำชับเข้มเรื่องประเมินสถานการณ์ วันที่ 14 ก.ย. 2566 น.ส.แพทองธาร ชินวัตร นายกรัฐมนตรี โพสต์ข้อความผ่านเฟซบุ๊กและทวีตผ่าน X ว่า ชาวหนองคายในจุดน้ำท่วมรวมถึงจุดเสี่ยงภัย ขอให้ปฏิบัติตามคำแนะนำของเจ้าหน้าที่ ขณะนี้เมื่อวาน (13 ก.ย.) ดิฉันได้สั่งการให้ทุกหน่วยงานเฝ้าระวังอย่างใกล้ชิด โดยเฉพาะเรื่องการประเมินสถานการณ์ การแจ้งเตือนประชาชน และการให้ความช่วยเหลือ โดยวันนี้ยังคงติดตามสถานการณ์ใกล้ชิด เพื่อสั่งการได้ต่อเนื่องและทันท่วงที นายกฯ ระบุอีกว่า การบรรเทาภัยที่เข้าไปช่วยเหลือเมื่อคืนนี้ คือ การจัดรถครัวสนามเพิ่มเติม จัดรถผลิตน้ำดื่มมาแจกจ่ายให้คนในพื้นที่ เรือท้องแบนสำหรับขนย้ายสิ่งของและประชาชน วันนี้นายอนุทิน ชาญวีรกูล รองนายกรัฐมนตรี และ รมว.มหาดไทย รวมถึงหน่วยงานความมั่นคง ได้ลงพื้นที่จังหวัดหนองคาย เพื่อติดตามสถานการณ์น้ำและสั่งการในการดูแลช่วยเหลือประชาชน",
    "category": "politic",
    "date": "14 ก.ย. 2567 17:04 น.",
    "publisher": "Thairath",
    "url": "https://www.thairath.co.th/news/politic/2814393"
  },
  {
    "data": "“สมศักดิ์-มนพร-เสริมศักดิ์” แถลงข่าวปิดการหาเสียงพิษณุโลก เชื่อ ประชาชนให้โอกาส “บู้ จเด็ศ” เข้าสภาฯ หลังประชาชนเห็นประโยชน์ของการเป็นฝั่งรัฐบาล โวคนมาฟังปราศรัยย่อย พอๆกับเวทีปราศรัยใหญ่ เหน็บกลับเลือกเพื่อไทย ผู้สมัครไม่ได้เข้ามาแก้แค้นแทนพ่อแน่นอน วันที่ 14 กันยายน 2567 เมื่อเวลา 14.00 น. ที่จังหวัดพิษณุโลก นายสมศักดิ์ เทพสุทิน รัฐมนตรีว่าการกระทรวงสาธารณสุข พร้อมด้วย นางมนพร เจริญศรี รัฐมนตรีช่วยว่าการกระทรวงคมนาคม ได้นำ นายจเด็ศ จันทรา หรือ บู้ ผู้สมัคร สส.พิษณุโลก เขต 1 พรรคเพื่อไทย เบอร์ 2 แถลงข่าวปิดการหาเสียงเลือกตั้งแทนตำแหน่งที่ว่าง โดยมีแกนนำพรรคเพื่อไทย อาทิ นายเสริมศักดิ์ พงษ์พานิช อดีตรัฐมนตรีว่าการกระทรวงท่องเที่ยวและกีฬา นายมนต์ชัย วิวัฒน์ธนาฒย์ นายก อบจ.พิษณุโลก นายอนุสรณ์ เอี่ยมสะอาด สส.บัญชีรายชื่อ น.ส.ลิณธิภรณ์ วริณวัชรโรจน์ สส.แบบบัญชีรายชื่อ  นายนพพล เหลืองทองนารา สส.พิษณุโลก น.ส.พิมพ์พิชชา ชัยศุภกิจเจริญ สส.พิษณุโลก นางพรรณสิริ กุลนาถศิริ สส.สุโขทัย นายชูศักดิ์ คีรีมาศทอง สส.สุโขทัย และ น.ส.ตรีชฎา ศรีธาดา โฆษกกระทรวงสาธารณสุข เข้าร่วม โดยนายสมศักดิ์ กล่าวว่า ตนได้รับมอบหมายให้ช่วยดูการเลือกตั้งซ่อมเขต 1 จังหวัดพิษณุโลก เพราะอยู่ในพื้นที่ใกล้เคียง จึงคอยช่วยดูเท่าที่กฎหมายจะสามารถทำได้ โดยยอมรับว่า การเริ่มต้นหาเสียง ตนหนักใจเป็นอย่างมาก เพราะเราไม่เคยมีผู้แทน เขต 1 เลย จึงถือว่า เป็นเขตที่บอด แต่หลังจากเราเดินหาพี่น้องประชาชน ก็ทำให้พี่น้องประชาชนเข้าใจว่า ความเป็นรัฐบาล มีประโยชน์กับประชาชนมากน้อยขนาดไหน รวมถึงเราได้มีการพูดคุยกับประชาชนถึงปัญหาต่างๆด้วย ตนจึงมีความมั่นใจว่า จะประสบความสำเร็จ โดยเฉพาะการที่เรามี น.ส.แพทองธาร ชินวัตร เข้ามาดำรงตำแหน่งนายกรัฐมนตรี ซึ่งภายหลังนายกฯแพทองธาร รับตำแหน่ง ก็มีกระแสตอบรับเป็นอย่างดี เช่น ตลาดหุ้นขึ้น จนเป็นที่กล่าวขาน ชื่นชมยินดี โดยเป็นการสะท้อนว่า ประเทศเรารอดแล้ว และกำลังเดินไปข้างหน้าได้แล้ว ซึ่งกระแสที่ดีของนายกฯแพทองธาร ก็มาถึงเขตเลือกตั้งที่ 1 แล้ว จึงทำให้ภาพรวมประชาชนในพื้นที่ชื่นชมยินดีเป็นอย่างมาก ... “จากเดิม เขต 1 พิษณุโลก ไม่เลือกเรา แต่นายกฯ แพทองธาร ทำให้ชาวพิษณุโลก มั่นใจขึ้น และจะช่วยให้“บู้ จเด็ศ” ได้เป็นผู้แทน พร้อมเชื่อว่า ชาวพิษณุโลก จะให้ของขวัญรัฐบาล ด้วยการเลือก “บู้ จเด็ศ” อย่างแน่นอน โดยผมขอย้ำว่า เลือกเราเสร็จเป็นรัฐบาลทันที จึงขอให้เข้าคูหากาเบอร์ 2 ให้ถล่มทลาย ส่วนการนำเสนอผลโพลบางแห่งที่ทำให้คู่แข่งเชื่อว่าจะชนะนั้น ผมมองว่า การทำโพล บางครั้ง ก็ต้องดูว่า ใครเป็นคนเก็บ เพราะบางทีเก็บในห้องเรียน ความเห็นก็อาจจะเหมือนกัน แต่ถ้าเก็บความเห็นกว้างไกล ก็จะละเอียดขึ้น จึงมองว่า โพลที่นำเสนอเพื่อประโยชน์อะไรหรือไม่ ทั้งนี้ ผมมั่นใจว่า ประชาชน ต้องการรัฐบาล ดูได้จากการปราศรัยของ 2 พรรค ที่คนมาพอๆกัน แต่เขาปราศรัยใหญ่ ในขณะที่เราปราศรัยย่อยเท่านั้น” นายสมศักดิ์ กล่าว ขณะที่นายจเด็ศ กล่าวว่า ตลอดการหาเสียง 23 วัน ตนลงพื้นที่ให้ได้มากที่สุด โดยขณะนี้ ครบทุกตำบลแล้ว เพื่อรับฟังปัญหา ถึงทราบว่า ทุกคนอยากเปลี่ยนด้วยความหวังว่า จะมีผู้แทนฝั่งรัฐบาล ซึ่งตนเชื่อว่า พี่น้องประชาชน จะให้โอกาสตนได้ทำงาน ด้าน นายเสริมศักดิ์ กล่าวว่า นายจเด็ศ มีความพร้อมอย่างเต็มที่ จึงสนับสนุนเพราะเห็นว่า จะเป็น สส.ที่ดี เนื่องจากเห็นปัญหาของชาวพิษณุโลกเป็นสำคัญ โดยที่ผ่านมา ก็ร่วมผลักดันให้เมืองพิษณุโลก มีมรดกโลก เพื่อส่งเสริมการท่องเที่ยวให้สมบูรณ์แบบ ให้กลายเป็นเมืองหลัก ซึ่งจะช่วยให้ประชาชน มีอาชีพ มีรายได้มากยิ่งขึ้น ส่วนนายมนต์ชัย กล่าวว่า วันนี้ทำไมตนมาสนับสนุนนายจเด็ศ เพราะเห็นโอกาสพัฒนาพิษณุโลก เนื่องจากหลายปีที่ผ่านมา ขาดโอกาสไปเยอะ ดังนั้น วันนี้ ตนมีน้องชายที่จบมาสถาบันเดียวกัน คุยกันรู้เรื่อง ก็พร้อมสนับสนุนให้เป็นผู้แทนฝั่งรัฐบาล จะได้มีคนคอยประสานงาน ระหว่างรัฐบาล ท้องถิ่น และประชาชนในพื้นที่ ขณะที่ นายอนุสรณ์ กล่าวว่า ตลอดการหาเสียง พี่น้องประชาชน จะเห็นได้ว่า การปราศรัยของ 2 พรรค แตกต่างกัน โดยเราเน้นนโยบายก้าวข้ามความขัดแย้ง แต่อีกเวทีเน้นการเมืองเป็นหลัก ซึ่งวนเวียนแต่เรื่องตระบัดสัตย์ รัฐบาลข้ามขั้ว ในขณะที่เราพูดแต่เรื่องอนาคตของประชาชน  นอกจากนี้ ที่ผ่านมา ยังมีการชกใต้เข็มขัด ปล่อยข่าวโจมตีคู่แข่ง โดยโพสต์ทำนองว่า มีการแจกเงินทอง โดยเราไม่มีความจำเป็นต้องทำแบบนั้นเลย รวมถึง นายจเด็ศ อาสาเข้ามาทำงานอย่างแน่นอน ไม่ได้เข้ามาแก้แค้นแทนพ่อเหมือนที่มีการแชร์คลิปในโซเชียล",
    "category": "politic",
    "date": "14 ก.ย. 2567 16:50 น.",
    "publisher": "Thairath",
    "url": "https://www.thairath.co.th/news/politic/2814386"
  },
  {
    "data": "วงการบันเทิงต้องสูญเสียบุคคลสำคัญไปอีกหนึ่งคน หลังจากที่ได้ทราบข่าวการเสียชีวิตของศิลปินแห่งชาติฉลอง ภักดีวิจิตรผู้กำกับละครและภาพยนตร์ชื่อดัง ที่จากไปเมื่อวันที่ 13 กันยายนที่ผ่านมา ในวันนี้ทางครอบครัวที่นำโดย ลูกๆ ทั้ง 3 คนอย่าง กัญจน์ ภักดีวิจิตร  บุญจิรา ภักดีวิจิตร  เฉิด ภักดีวิจิตร ได้จัดพิธีทางศาสนา ณ วัดมกุฏกษัตริยาราม ศาลา 10 ซึ่งก่อนเริ่มพิธีรดน้ำศพ ลูกๆ ทั้ง ได้เปิดใจกับหน้าสื่อมวลชนว่า - ลูกดูแลพ่อมาเป็นอย่างดี ตั้งแต่ตอนที่ป่วยหนักช่วงกันยายนปีที่แล้ว จนพ่อเริ่มอาการหนักก่อนจะจากไป เสียใจมากเพราะพ่อเป็นที่พึ่ง เป็นพ่อ เป็นอาจารย์ เป็นพระในบ้าน เป็นทุกอย่างให้ลูกทุกคนมาตลอด - รักษาพ่อมาตามขั้นตอน อาการดีขึ้นมาในช่วงหนึ่ง จนติดเชื้อจากปอดอีกรอบ และอาการหนัก จึงทำให้อาการแย่ลงมาเรื่อยๆ ก่อนจะจากพวกเราไป - ใจหายที่พ่อจากไป ก่อนหน้านี้ยังคุยไลน์กันทุกวัน พ่อจะส่งข้อความมาทุกเช้า เป็นข้อความที่พิมพ์ด้วยตัวเอง เป็นข้อความที่อวยพรลูกๆ เห็นแล้วก็มีกำลังใจในการทำงาน ... - คำพูดสุดท้ายที่พ่อบอกลูกๆ คือ ขอให้ลูกๆ ทุกคนมีความสุขความเจริญ ทำสิ่งใดขอให้ประสบความสำเร็จพ่ออวยพรลูกๆ ทุกวัน ทุกครั้งที่ขึ้นไปหา อวยพรลูกๆ ตลอดเวลา - ตอนที่พ่ออาการหนัก ได้นำรูปตอนที่บวชไปให้พ่อนึกถึงบุญ พร้อมกับบอกว่า บุญที่ลูกได้บวชให้ ลูกให้พ่อหมดเลย ไม่เอาไว้เลย ขอให้พ่อได้นึกถึงบุญในวันนั้น พ่อดูภาพและรับทราบ - สิ่งที่พ่อห่วงคือเรื่องงาน ไม่อยากให้พ่อไม่สบายใจ แต่ลูกๆ ได้บอกพ่อตลอดว่าโตและสามารถดูแลตัวเองได้ พ่อจะได้ไม่ต้องห่วง - งานละครของพ่อไม่มีค้างอยู่แล้ว มีแต่งานของลูกๆ ที่ยังต้องทำต่อ - เรื่องการทำงาน พ่อมีวิธีการสอนให้ลูกๆ แม้จะดุหน่อยแต่จริงๆ เป็นคนใจดีมาก - ลูกๆ ภูมิใจที่ได้เกิดมาเป็นลูกของผู้กำกับที่ยิ่งใหญ่ที่รักแฟนๆ รักงานมากกว่าตัวเอง ลูกๆ จะพยายามทำให้ดีที่สุดเหมือนที่พ่อทำ - ถึงวันนี้พ่อจะไม่อยู่กับลูกๆ แล้ว แต่เชื่อว่าเสียงของพ่อยังก้องกังวานอยู่ในหัว และคำสอนของพ่อ คำอวยพรของพ่อจะอยู่กับลูกๆ ตลอดไป จะเก็บแต่สิ่งที่ดีๆ เอาไว้ ภูมิใจที่ได้เกิดเป็นลูกพ่อ ...",
    "category": "entertain",
    "date": "14 ก.ย. 2567 16:32 น.",
    "publisher": "Thairath",
    "url": "https://www.thairath.co.th/entertain/news/2814379"
  },
  {
    "data": "จากปากอดีต MVP ฟุตซอลไทยลีก 2022 \"อิทธิชา\" ลั่น ฟุตซอลไทย ซ้อมเข้มข้นต้องการผลชนะ “โครเอเชีย” สถานเดียว วันที่ 14 ก.ย. 67 ความเคลื่อนไหว ฟุตซอลทีมชาติไทย ที่กำลังเตรียมความพร้อมก่อนพบกับทีมชาติโครเอเชีย ในเกมเปิดสนามศึกฟุตซอลชิงแชมป์โลก 2024 ล่าสุด อิทธิชา ประภาพันธ์ ตัวรับจากสโมสร การท่าเรือ เอเอสเอ็ม อดีตนักเตะ MVP ฟุตซอลไทยลีก2022 ซึ่งถือเป็น 1 ใน 14 ผู้เล่นทีมฟุตซอลทีมชาติไทยสู้ศึกฟุตซอลโลก2024  เปิดเผยว่า \"นี่เป็นครั้งแรกของผมในเวทีฟุตซอลโลก ผมจะทำให้เต็มที่” “โครเอเชียเราไม่เคยเจอกันมาก่อน นี่จะเป็นเกมแรกที่จะได้เจอกัน ผมมั่นใจครับ เพราะเราทุกๆคนฝึกซ้อมกันมาอย่างเข้มข้นครับ คิดว่าจะทำให้ดีและจะเอาชนะโครเอเชียให้ได้ครับ\" ผู้สื่อข่าวถามเรื่องการปรับตัวกับสภาพอากาศและอาหารที่อุซเบกิสถาน \"พีท\"อิทธิชา บอกว่า \"เรื่องอากาศก็เริ่มปรับตัวได้แล้วครับ แต่อาหารก็ยังทานยากอยู่นิดนึงครับ แต่ก็ยังดีที่มีอาหารไทยที่เราเตรียมกันมาด้วย\" \"สำหรับผม ผมคิดว่าต้องชนะสถานเดียว เพื่อที่เราจะได้มีหวังที่จะเข้ารอบเป็นอันดับ 2 ของกลุ่ม ถ้าชนะโครเอเชียได้ ก็น่าจะการันตีครับ\" สำหรับโปรแกรมฟุตซอลโลก2024 เกมแรกที่จะเริ่มแข่งขันในวันเสาร์ 14 ก.ย.67 มี 4 คู่ โดยคู่เปิดสนามอย่างเป็นทางการ สายบี โครเอเชีย พบ ฟุตซอลไทย ที่สนามบูคารา ยูนิเวอร์เซล สปอร์ต คอมเพล็กซ์ เวลาไทย 17.00 น. ถ่ายทอดสด T-Sports 7 ส่วนเวลา 19.30 น. มีแข่งขันพร้อมกัน 2 คู่ สายบี บราซิล พบ คิวบา และ สายเอ ปารากวัย พบ คอสตาริกา และคู่สุดท้ายของวัน 22.00 น. ตามเวลาไทย สายเอ อุซเบกิสถาน เจ้าภาพ พบ เนเธอร์แลนด์",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814375"
  },
  {
    "data": "ทีมตอบโต้ภัยพิบัติ\"มูลนิธิเพชรเกษม\"ทีมกู้ภัยลุยฝ่ากระแสน้ำเชี่ยว แจกอาหาร-น้ำดื่ม ให้ชาวบ้านในชุมชนเกาะทราย เนื่องจากบางจุดยังมีน้ำขึ้นสูง วันที่ 14 กันยายน 2567 มีรายงานว่า ทีมตอบโต้ภัยพิบัติ \"มูลนิธิเพชรเกษม\" เดินลุยกระแสน้ำ นำน้ำดื่มและอาหารเข้าไปให้ชาวบ้านชุมชนเกาะทราย หมู่ที่ 7 ต.แม่สาย จ.เชียงราย ซึ่งอยู่ติดกับแม่น้ำสาย ทำให้ยังมีกระแสน้ำไหลเชี่ยวในบางจุด โดยต้องเดินหอบข้าวกล่องและน้ำดื่ม ฝ่ากระแสน้ำเพื่อนำความช่วยเหลือไปให้ชาวบ้าน เนื่องจากความช่วยเหลือก่อนหน้านี้ทำได้ลำบากเพราะระดับน้ำท่วมสูงไหลแรงเป็นอันตราย เช่นที่บริเวณเกาะทรายซอย 11 ยังมีกระแสน้ำไหลผ่านภายในซอย ต้องใช้ความระมัดระวังในการนำอาหารเข้าไปให้ชาวบ้าน ชาวบ้านที่ได้รับข้าวกล่องจากทีมตอบโต้ภัยพิบัติ มูลนิธิเพชรเกษม เผยว่า นี่เป็นข้าวมื้อแรกสำหรับวันนี้ เนื่องจากการเดินทางเข้ามายากลำบาก ส่วนใหญ่ผู้ที่นำอาหารหรือถุงยังชีพจะแจกกันอยู่ที่บริเวณปากซอย แต่ท้ายหมู่บ้านยังขาดแคลน ชาวบ้านบางคนเมื่อเห็นทีมกู้ภัยเข้าไป ก็มีสีหน้ารู้สึกดีใจว่ามีคนเอาน้ำและอาหารเข้ามาให้แล้ว เนื่องจากเมื่อช่วงเช้าที่ผ่านมา มีฝนตกลงมาในพื้นที่ ทำให้เฮลิคอปเตอร์ไม่สามารถบินส่งน้ำส่งอาหารได้ ... ซึ่งในขณะที่ทีมตอบโต้ภัยพิบัติ มูลนิธิเพชรเกษม กำลังเดินแจกอาหารให้ชาวบ้าน ได้มีอาสากู้ภัยไม่ทราบสังกัด พยายามปีนขึ้นหลังคาเพื่อนำน้ำดื่มและอาหารไปให้ชาวบ้าน แต่เดินเหยียบหลังคาทะลุลงมาจากชั้น 2 โชคดีที่ตกลงมาด้านล่างมีดินโคลนอยู่ในบ้าน เลยได้รับบาดเจ็บไม่มาก สำหรับสถานการณ์โดยรวมในชุมชนเกาะทราย ล่าสุดในขณะนี้เริ่มมีการช่วยเหลือเข้ามามากขึ้น หลังระดับน้ำลดลง รถยนต์ยกสูงสามารถวิ่งเข้ามาได้ ส่วนความเสียหายที่เกิดขึ้นเริ่มเห็นได้ชัดเจน บ้านเรือนของประชาชนทุกหลังถูกน้ำป่าพัดดินโคลนเข้าไปทับถมเป็นจำนวนมาก ทรัพย์สินต่าง ๆ เสียหาย รถยนต์หลายคันถูกน้ำพัดมารวมกันพังเสียหายนับไม่ถ้วน ล่าสุดเมื่อช่วงบ่าย สภาพอากาศเริ่มเปิด เฮลิคอปเตอร์ของกองทัพไทยเริ่มบินลำเลียงส่งน้ำส่งอาหารให้กับชาวบ้านแม่สายได้แล้วในขณะนี้.",
    "category": "local",
    "date": "14 ก.ย. 2567 16:23 น.",
    "publisher": "Thairath",
    "url": "https://www.thairath.co.th/news/local/north/2814380"
  },
  {
    "data": "\"ฮอนด้า เรซซิ่ง ไทยแลนด์\" ระเบิดผลงาน \"นครินทร์ อธิรัฐภูวภัทร์\" บิด คว้าโพเดียม รุ่นท็อปสุด ศึก เอเชีย โร้ด เรซซิ่ง 2024 สนาม 5 ที่มาเลเซีย การแข่งขัน FIM Asia Road Racing Championship 2024 สนามที่ 5 ณ ปิโตรนาส เซปัง อินเตอร์เนชั่นแนลเซอร์กิต ประเทศมาเลเซีย ฮอนด้า เรซซิ่ง ไทยแลนด์ ระเบิดผลงานได้อย่างยอดเยี่ยม เมื่อทาง \"ชิพ\" นครินทร์ เอเชีย โร้ด เรซซิ่ง 2024 หมายเลข 41 สังกัด ฮอนด้า เอเชีย ดรีม เรซซิ่ง วิท แอสติโม ที่ออกสตาร์ตจากกริดที่ 4 ด้วย อันดับ 3 มาครองในรุ่นท็อปสุดอย่าง “เอเชีย ซูเปอร์ไบค์ 1000 ซีซี” เรซที่ 1 สำหรับ ศึก FIM Asia Road Racing Championship 2024 สนามที่ 5 จะดวลการแข่งขันเรซที่ 2 ในวันอาทิตย์ที่ 15 กันยายน นี้ โดยรุ่น “ซูเปอร์สปอร์ต 600 ซีซี” แข่งขันกันในเวลา 14.20 น. และรุ่น “เอเชีย ซูเปอร์ไบค์ 1000 ซีซี” ดวลคันเร่งกันในเวลา 15.15 น. ตามเวลาประเทศไทย",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/others/2814397"
  },
  {
    "data": "“พิธา ลิ้มเจริญรัตน์” ยันไม่ได้ไร้เดียงสาทางการเมือง โต้นายกฯ เป็นคู่แข่ง ไม่ใช่คู่แค้น มองดึงพรรคประชาธิปัตย์เป็นพรรคร่วมรัฐบาล แค่เกมสมานฉันท์ของชนชั้นนำ ชี้เป็นเรื่องน่าเห็นใจของประชาชนที่เคยสนับสนุน วันที่ 14 กันยายน 2567 นายพิธา ลิ้มเจริญรัตน์ อดีตหัวหน้าพรรคก้าวไกล กล่าวถึงกรณีการอภิปรายของ น.ส.แพทองธาร ชินวัตร นายกรัฐมนตรี ที่บอกว่า ไม่อยากให้ฝ่ายค้านกลายเป็นฝ่ายแค้น โดยกล่าวว่า ขณะเดินทางมาที่ จ.พิษณุโลก ได้พบเจอกับนายสมศักดิ์ เทพสุทิน รมว.สาธารณสุข แต่มีโอกาสพูดคุยกันน้อย เพราะอยากจะบอกว่า เป็นคู่แข่ง ไม่ใช่คู่แค้น เผยไม่ได้ไร้เดียงสาทางการเมือง ถึงไม่ทราบว่าคู่แค้นตลอด 20 ปีที่ผ่านมา ยังหันมาจับมือร่วมรัฐบาลกันในปัจจุบันได้ มองเป็นเพียงคู่แข่งทางการเมืองเนื่องจากไม่เคยมีเรื่องส่วนตัวกัน สำหรับการร่วมรัฐบาลของพรรคประชาธิปัตย์ และผลักพรรคพลังประชารัฐมาเป็นฝ่ายค้านนั้น นายพิธา มองว่า เป็นการสมานฉันท์ของชนชั้นนำที่ไม่ได้ต้องการเปลี่ยนแปลงโครงสร้าง และเป็นเรื่องที่น่าเห็นใจของประชาชนที่เคยสนับสนุน และควรหาแนวทางสมานฉันท์กันจริง ๆ อาทิ การแก้กฎหมาย ยุติการสังหารประชาชน เพื่อสลายขั้วกันอย่างแท้จริง ซึ่งเป็นสิ่งที่อดีตพรรคก้าวไกลพยายามผลักดันสมัยรวมเสียงตั้งรัฐบาล",
    "category": "politic",
    "date": "14 ก.ย. 2567 16:11 น.",
    "publisher": "Thairath",
    "url": "https://www.thairath.co.th/news/politic/2814377"
  },
  {
    "data": "“วิว กุลวุฒิ” โดนนักแบดมินตันชาวเดนมาร์ก มืออันดับ 5 โลก แซวยับ หลังจบ “โอลิมปิก 2024” ก็ลงคลิปโฆษณารัวๆ วันที่ 14 ก.ย. 67 นับตั้งแต่ ”วิว\" กุลวุฒิ วิทิตศานต์ นักกีฬาแบดมินตันทีมชาติไทย คว้าเหรียญเงินโอลิมปิก ปารีส เกมส์ 2024 ได้สำเร็จ กลับมาไทยก็รับงานรัว อินสตาแกรมส่วนตัวกลายเป็นพื้นที่โฆษณา สปอนเซอร์เข้ารัวๆ งานเข้าเยอะขนาดที่เมื่อวันที่ 27 ส.ค. 67 วิว กุลวุฒิ ยอมรับเองว่า ช่วงนี้งานแน่นจนถึงกลางเดือนหน้า (กลางเดือน ก.ย) หลังจากนั้นต้องมารอดูกันว่าสภาพร่างกายจะเป็นอย่างไร ช่วงนี้ก็ต้องยอมรับว่ามีงานเยอะก็จะส่งผลถึงสภาพร่างกาย ล่าสุด อันเดรส แอนทอนเซน นักแบดมินตันชาวเดนมาร์ก มือวางอันดับ 5 ของโลก เข้ามาคอมเมนต์ใต้คลิปโฆษณาครีมทาหน้าบนอินสตาแกรมของ วิว กุลวุฒิ โดยถามว่า “งานแบรนด์ต่างๆ ที่นายรับหลังโอลิมปิก เสร็จหรือยังอะ?” ชมคลิปคลิกที่นี่ อย่างไรก็ตาม ก่อนหน้านี้ วิว กุลวุฒิ เคยให้สัมภาษณ์ว่าหลังจากเคลียร์งานของตัวเองเสร็จแล้ว ก็จะฝึกซ้อมอย่างเต็มที่ การแข่งขันแรกที่กลับไปแข่งคาดว่าจะเป็น \"ไชน่า โอเพ่น\" ที่ฉางโจว ประเทศจีน วันที่ 17 – 22 กันยายน",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/worldsport/badminton/2814372"
  },
  {
    "data": "เป็นอีกหนึ่งคนที่เติบโตมาอย่างดี สำหรับน้องทิกเกอร์ อชิระลูกชายคนเก่งของพ่อแมว จิรศักดิ์และแม่นิโคล เทริโอที่เพิ่งจะสร้างความฮือฮาให้กับสาวๆ กับลุค ร.ด.หนุ่มที่แสนจะหล่อกร้าวใจ ล่าสุด พ่อแมว ได้ออกมาโพสต์ภาพพร้อมเผยบทสนทนากับลูกชายที่ทำเอาคนเป็นพ่อฟังแล้วยังอึ้ง และสุดแสนจะภูมิใจในตัวลูกชายให้ฟังว่า \"บทสนทนาหนึ่งระหว่างตอนทานข้าวกับลูก พ่อ : ทิกเกอร์ครับ เวลาหนูโกรธหรือทุกข์หนูจัดการกับอารมณ์ตัวเองยังไงลูก ทิกเกอร์ : เวลาผมโกรธหรือผมทุกข์ ผมจะยังไม่ทำอะไรออกมา ผมจะอยู่นิ่งๆ รอให้อารมณ์ขุ่นมัวเศร้าหมองนี้มันผ่านไปก่อน ซึ่งมันต้องผ่านไป ผมจะใช้เวลาดูว่าอะไรมันทำให้ผมคิดหรือรู้สึกที่จะพูดอะไรบางอย่างออกมา หรืออะไรมันอยู่เบื้องหลังการที่ผมจะทำอะไรสักอย่าง ซึ่งผมบอกไม่ได้ว่ามันจะคืออะไรแต่ผมเฝ้าดูมัน ผมเป็น mind observer ผมก็ไม่รู้ว่าที่ผมทำเนี่ยมันเรียกว่าอะไร แต่ผมทำแบบนี้ครับพ่อ พ่อ : (พ่อเงียบและยิ้ม) สิ่งที่ทำอยู่มันคือการมีสติรู้ทันจิตตัวเอง เป็นหลักการสำคัญของการเจริญสติปัฏฐาน ทิกเกอร์ไม่ต้องรู้ก็ได้ว่ามันแปลว่าอะไร 55555 (สงสารลูกที่ต้องมาฟังคำศัพท์อะไรแบบนี้) แต่ทิกเกอร์ทำถูกแล้ว พ่อภูมิใจมาก ... ทิกเกอร์ไม่เคยรู้เรื่องการเจริญสติมาก่อนเลย แต่เค้าทำไปโดยธรรมชาติ แบบนี้เรียกว่าของเก่าเค้ามีติดตัวมา รอเวลาที่จะสะกิดให้มีพลังแค่นั้นเองลูกเอ๋ย ตอนนี้หนูสนุกกับโลกไปก่อน เต็มที่เลยครับ รักที่สุด\"",
    "category": "entertain",
    "date": "14 ก.ย. 2567 15:40 น.",
    "publisher": "Thairath",
    "url": "https://www.thairath.co.th/entertain/news/2814359"
  },
  {
    "data": "เปิดรายชื่อ 11 พ่อค้าแข้งยืมตัวที่ถูกประเมินค่าตัวแพงที่สุดในโลก โดยที่ มีนายด่านตัวใหม่ของ \"ลิเวอร์พูล\" ติดโผด้วย แต่มีเหตุผลประกอบ เปิดรายชื่อ 11 พ่อค้าแข้ง ยืมตัว ที่ถูกประเมินค่าตัวแพงที่สุดในโลก โดยที่ มีนายด่านตัวใหม่ของ \"หงส์แดง\" ลิเวอร์พูล ทีมดังแห่งศึก พรีเมียร์ลีก อังกฤษ ติดโผด้วย แต่มีเหตุผลประกอบนั่นคือให้อยู่กับทีมเดิม 1 ปี และค่อยย้ายมาร่วมทีมในปีหน้า และนี่คือ 11 ผู้เล่นที่ติดโผย้ายทีมแบบยืมด้วยบนมูลค่าที่สูงที่สุด จอร์จี มามาร์ดาชวิลี (ต้นสังกัด ลิเวอร์พูล) จากการถูก \"หงส์แดง\" ลิเวอร์พูล เซ็นสัญญาล่วงหน้า และถูกปล่อยให้อดีตต้นสังกัดอย่าง บาเลนเซีย ยืมตัวใช้งานโดยทันทีทำให้เจ้าตัวต้องลงเล่นในลาลีกา สเปน อีก 1 ฤดูกาลเป็นอย่างน้อย ผลงานกับทัพไอ้ค้างคาว ในฤดูกาลที่ผ่านมา ลงเล่น 37 นัด 13 คลีนชีต เสีย 41 ประตู ด้วยวัยเพียง 23 ปี กำลังโชวฟอร์มได้อย่างยอดเยี่ยมในแดนกระทิงดุ ทั้งนี้ ลิเวอร์พูล ดึงตัวมาร่วมทีมด้วยค่าตัว แบ่งเป็น เงินต้นจำนวน 30 ล้านยูโร (ประมาณ 1 137 ล้านบาท) กับแอดออนอีก 10 ล้านยูโร (ประมาณ 379 ล้านบาท) โอดีลอน กอสซูนู (ต้นสังกัด ไบเออร์ เลเวอร์คูเซน) นักเตะทีมชาติไอวอรี่โคสต์ วัย 23 ปี เป็นกำลังหลักให้กับ\" ห้างขายยา\" ไบเออร์ เลเวอร์คูเซน ในการคว้าแชมป์เยอรมัน คัพ  เยอรมัน ซุปเปอร์ คัพ และบุนเดสลีกา เยอรมัน แบบไร้พ่าย เจ้าตัวลงเล่นให้กับต้นสังกัดในตำแหน่งกองหลัง 34 นัด มี 1 ประตูตลอดทั้งฤดูกาล 2023/24 ก่อนที่จะย้ายไปเล่นแบบยืมตัวให้กับ \"ม้าลาย\" ยูเวนตุส ในศึกกัลโช เซเรียอา อิตาลี ซึ่งมีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) ฌอง-แคลร์ โตดิโบ (ต้นสังกัด นีซ) กองหลังชาวฝรั่งเศส วัย 24 ปี กำลังลงเล่นเป็นตัวจริงในศึกพรีเมียร์ลีก อังกฤษ 3 นัด ในฐานะนักเตะยืมตัวให้กับ \"ขุนค้อน\" เวสต์แฮม ยูไนเต็ด ด้วยฟอร์มการเล่นที่ดุเดือด ร้อนแรง ทั้งนี้ลงเล่นให้กับต้นสังกัดอย่าง นีซ 33 นัด และเป็นตัวหลักให้กับทีมตลอดมานับตั้งแต่ 2020/21 เป็นต้นมา กองหลังรายนี้มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) นาเยฟ อาเกิร์ด (ต้นสังกัด เวสต์แฮม ยูไนเต็ด) กองหลังดีกรีทีมชาติโมร็อกโก วัย 28 ปี ลงเล่น 28 นัดในฤดูกาลที่ผ่านมาให้กับ \"ขุนค้อน\" เวสต์แฮม ยูไนเต็ด ก่อนจะย้ายไปเล่นแบบยืมตัวกับ เรอัล โซเซียดาด มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) อัลเบิร์ต กุดมุนด์สัน (ต้นสังกัด เจนัว) กองกลางไอริช วัย 27 ปี กลับมาแจ้งเกิดอย่างเต็มตัวกับ เจนัว ในศึกกัลโช เซเรียอา อิตาลี จากการลงเล่น 37 นัดในฤดูกาลที่ผ่านมา และยิงประตูได้ถึง 16 ประตู 5 แอสซิสต์ ผลงานเข้าตาจนนายใหญ่ฟิออเรนตินา ดึงไปร่วมทีม เจ้าตัวถือเป็นกองกลางที่ครบเครื่องคนหนึ่ง ตัดเกม เข้าประทะ จ่ายบอล รวมถึงลูกยิงไกลก็เป็นทีเด็ดเช่นเดียวกัน มีค่าตัวแบบประเมินอยู่ที่ 30 ล้านยูโร (ประมาณ 1 106 ล้านบาท) เจมส์ วอร์ด พราวส์ (ต้นสังกัด เวสต์แฮม ยูไนเต็ด) กองกลางพรสวรรค์สูงจอมเทคนิครายนี้มีอายุ 29 ปี เป็นกำลังหลักให้กับ \"นักบุญ\" เซาแธมป์ตัน ตั้งแต่ฤดูกาล 2010 เป็นต้นมา ก่อนที่จะย้ายมาเล่นให้กับ \"ขุนค้อน\" เวสต์แฮม ยูไนเต็ด ในฤดูกาลที่แล้ว ลงสนาม 51 นัด ยิง 7 ประตูกับอีก 11 แอสซิสต์ ล่าสุดย้ายไปเล่นแบบยืมตัวกับ \"เจ้าป่า\" นอตติงแฮม ฟอเรสต์ มีค่าตัวแบบประเมินอยู่ที่ 30 ล้านยูโร (ประมาณ 1 106 ล้านบาท) นิโก กอนซาเลซ (ต้นสังกัด ฟิออเรนตินา) หลังลงสนามให้กับ \"ม่วงมหากาฬ\" ฟิออเรนตินา 3 ปี ตัวรุกชาวอาร์เจนไตน์ วัย 26 ปี ลงสนามในฤดูกาลที่ผ่านมา 44 นัด ยิง 16 ประตู กับอีก 5 แอสซิสต์ ด้วยผลงานที่จับต้องได้อย่างนี้จึงถูก \"ม้าลาย\" ยูเวนตุส ดึงตัวไปร่วมงานด้วยสัญญายืมตัว มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) ซาฟี ซิมอนส์ (ต้นสังกัด ปารีส แซง แฌร์แมง) เพลเมกเกอร์ดาวรุ่งชาวเนเธอร์แลนด์ กำลังเติบโตพร้อมกับความสามารถที่เพิ่มขึ้นในทุกวัน ท่ามกลางรุ่นพี่ที่คอยอบรมบ่มเพาะให้เขาเป็นสุดยอดตัวปั้นเกม ซาฟี ซิมอนส์ ในวัย 21 ปี ถูกต้นสังกัดปล่อยยืมตัวต่อเนื่อตั้งแต่ปี 2022 ฤดูกาลล่าสุดเล่นให้กับ อาร์บี ไลป์ซิก 43 นัด ยิง 10 ประตูกับอีก 15 แอสซิสต์ และฤดูกาลปัจจุบัน ปารีส แซง แฌร์แมง ก็ปล่อยให้ ไลป์ซิก ยืมใช้งานอีก 1 ปี ทั้งนีเจ้าตัวมีค่าตัวแบบประเมินอยู่ที่ 80 ล้านยูโร (ประมาณ 2 951 ล้านบาท) ราฮีม สเตอร์ลิง (ต้นสังกัด เชลซี) หนึ่งในตำนานพรีเมียร์ลีก อังกฤษ ที่ไปไม่สุดกับทีมชาติ กำลังลงเล่นให้กับ ปืนใหญ่ อาร์เซนอล ในฐานะแข้งยืมตัว จาก \"สิงโตน้ำเงินคราม\" เชลซี ทีมดังร่วมเมืองลอนดอน อม้จะเป็นการย้ายข้ามห้วยไปเล่นให้กับอริร่วมเมืองเจ้าตัวก็ไม่ได้ถูกสาบส่งแต่อย่างใด รวมถึงได้การต้อนรับจาก เดอะ กันเนอร์ส เป็นอย่างดี ในฤดูกาลที่ผ่านมาลงเล่นให้กับต้นสังกัดไป 43 นัด ยิง 10 ประตูกับอีก 8 แอสซิสต์ มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) วิคเตอร์ โอซิมเฮน (ต้นสังกัด นาโปลี) สโมสรรังแกฉัน! เมื่อครั้งที่ วิคเตอร์ โอซิมเฮน กำลังฟอร์มร้อนแรงและพานาโปลีคว้าแชมป์ลีกมาครองได้ในรอบหลายสิบปี เจ้าตัวถูกประเมินค่าตัวสูงถึง 150-200 ล้านยูโร ได้รับความสนใจจากทีมยักษ์ใหญ่ทั่วยุโรป โดยเฉพาะอย่างยิ่ง \"สิงโตน้ำเงินคราม\" เชลซี และ \"ปิศาจแดง\" แมนเชสเตอร์ ยูไนเต็ด แต่นาโปลียื้อจนถึงวินาทีสุดท้ายจนจำในต้องอยู่กับต้นสังกัดต่อไป ฤดูกาลที่ผ่านมาลงเล่น 32 นัด ยิง 17 แอสซิสต์ 4 ด้วยฟอร์มการเล่นที่ตกลงไปจึงไม่มีทีมใดชายตามองแข้งทีมชาติไนจีเรีย วัย 25 ปีผู้นี้เลย กระทั่ง กาลาตาซาราย สโมสรดังจากเมืองอิสตันบูล ประเทศตุรกี ดึงไปร่วมทีมแบบยืมตัว ปัจจุบัน โอซิมเฮน ถูกประเมินค่าตัวอยู่ที่ 100 ล้านยูโร (ประมาณ 3 700 ล้านบาท) แทมมี อับราฮัม (ต้นสังกัด โรมา) อดีตแข้งเชลซี ไม่สามารถหาพิ้นที่ให้ตัวเองลงเล่นในสนามได้ถึงถูกปล่อยให้ โรมา ยืมตัวไปใช้งานฟร้อมพ่วงออปชั่นซื้อขาด จากนั้นจึงถูกปล่อยยืมอีกทอดให้กับ เอซี มิลาน เนื่องจากถูกมองว่าเป็นส่วนเกินของทีม ฤดูกาลที่ผ่านมาได้ลงสนามเพียง 13 นัด ยิง 1 ประตูกับอีก 1 แอสซิสต์ ถือเป็นตัวเลขการทำประตูรวมแอสซิสต์ต่อหนึ่งฤดูกาลน้อยที่สุดในชีวิตของเขา แม้สถานการณ์ของกองหน้าชาวอังกฤษจะเป็นเช่นนี้แต่ก็ถูกประเมินค่าตัวไว้ที่ 30 ล้านยูโร (ประมาณ 1 106 ล้านบาท)",
    "category": "sport",
    "date": "15 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814273"
  },
  {
    "data": "เทศบาลเมืองหนองคาย ประกาศแจ้งหากระดับน้ำขึ้นสูงอีก 20 เซนติเมตร จะงดจ่ายกระแสไฟฟ้าบริเวณ\"ถนนประจักษ์\"ตลอดสาย จากสถานการณ์น้ำใน \"แม่น้ำโขง\" ที่เพิ่มสูงขึ้นจนน้ำล้นตลิ่ง เข้าท่วมพื้นที่หลายจังหวัดที่ติดกับแม่น้ำ โดยเฉพาะอย่างยิ่งใน จ.หนองคาย ที่กระทบพื้นที่การเกษตรและบ้านเรือนประชาชนได้รับความเสียหายเป็นจำนวนมากนั้น ล่าสุดวันที่ 14 กันยายน 2567 มีรายงานว่า เพจเฟซบุ๊กเทศบาลเมืองหนองคายได้โพสต์ข้อความแจ้งเตือนประชาชน ระบุว่า แจ้งประชาชนทราบ คาดการณ์ว่าหากน้ำขึ้นสูงอีก 20 ซ. จะดำเนินการงดจ่ายกระแสไฟฟ้าบริเวณถนนประจักษ์ตลอดสาย ส่วนชุมชนที่ดำเนินการตัดกระแสไฟฟ้าเรียบร้อย ได้แก่ ทั้งนี้ เทศบาลเมืองหนองคาย ได้รายงานระดับน้ำโขง จังหวัดหนองคาย ประจำวันที่ 14 กันยายน 2567 เวลา 14.30 น.ระดับน้ำโขง : 13.72 เมตรระดับการแจ้งเตือนภัยน้ำท่วม : ธงสีแดง สภาวะน้ำอยู่ในเกณฑ์ที่มีความเสี่ยงอันตรายต่อการเกิดน้ำท่วมฉับพลัน ให้อาศัยอยู่ในสถานที่ปลอดภัยและปฏิบัติตามข้อสั่งการ อย่างไรก็ตาม หากมีความคืบหน้าเพิ่มเติมจะรายงานให้ทราบอีกครั้ง  ... ขอบคุณข้อมูลจาก เฟซบุ๊ก เทศบาลเมืองหนองคาย",
    "category": "local",
    "date": "14 ก.ย. 2567 15:25 น.",
    "publisher": "Thairath",
    "url": "https://www.thairath.co.th/news/local/northeast/2814373"
  }
]
