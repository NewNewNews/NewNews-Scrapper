[
  {
    "data": "“อเล็กซองดร์ อาฌา” ถือเป็นผู้กำกับที่มีบทบาทสำคัญในการสร้างวิสัยทัศน์ให้กับภาพยนตร์สยองขวัญยุคใหม่ โดยเฉพาะผลงานทริลเลอร์สุดโหดจากประเทศฝรั่งเศสอย่าง “High Tension” (2003) ที่พลิกโฉมวงการหนังแนวสแลชเชอร์ไปอย่างสิ้นเชิง แม้ว่าจะเลือกนำเสนออัตลักษณ์ทางเพศ แต่หนังก็เต็มไปด้วยความรุนแรง กล้าตีความหนังสแลชเชอร์ในทิศทางใหม่ๆ ซึ่งมีอิทธิพลต่อแฟนหนังหลายๆ คน นอกจากนี้เขายังได้รับการยกย่องว่าเป็นเสาหลักของ “New French Extremity” กลุ่มภาพยนตร์ที่เกิดขึ้นหลังเหตุการณ์ 9/11 ซึ่งผู้กำกับได้สร้างภาพยนตร์สยองขวัญที่เต็มไปด้วยความโหดร้ายทารุณ เพื่อสะท้อนถึงความไร้เหตุผลและความสิ้นหวังในยุคนั้น ตั้งแต่นั้นมาอาฌาได้ฝากผลงานภาพยนตร์ไว้อีกมากมายหลายแนว ไม่ว่าจะเป็นหนังสัตว์ประหลาด “Piranha 3D” (2010)  หนังสยองแฟนตาซี “Horns” (2013) รวมถึงหนังระทึกขวัญเอาตัวรอด “The Hills Have Eyes” (2006)  “Crawl” (2019) และ “Oxygen” (2021) และล่าสุดกับหนังระทึกขวัญสุดสยองแห่งปี “Never Let Go ผูกเป็น หลุดตาย” ที่ผู้กำกับอาฌาเลือกประเด็นวันสิ้นโลกและความเป็นพ่อแม่มานำเสนอในโปรเจกต์หนังเอาตัวรอดเรื่องใหม่นี้ที่เล่าเรื่องราวของโลกที่เต็มไปด้วยหายนะเมื่อปีศาจร้ายเข้ายึดครองทุกพื้นที่ให้กลายเป็นดินแดนที่เต็มไปด้วยอันตราย ผู้เป็น “แม่” (รับบทโดย “ฮัลลี เบอร์รี” นักแสดงตัวแม่รางวัลออสการ์) จึงต้องทำทุกอย่างเพื่อปกป้อง “ลูกแฝด” ของเธอให้มีชีวิตรอดต่อไป โดยตั้งกฎสำคัญห้ามฝ่าฝืนนั่นคือต้องผูกเชือกที่ยึดติดกับบ้านไว้ตลอดเวลาที่ออกนอกบ้าน หากเชือกหลุดจะตกเป็นเหยื่อของปีศาจร้ายที่จ้องขย้ำอยู่ด้านนอก ... จุดเริ่มต้นของการก้าวเท้าเข้าสู่ป่ามรณะของ “Never Let Go” ตอนนั้นผมกำลังเริ่มมองหาโปรเจกต์ใหม่ ผมอ่านบทมาแล้วมากมาย ผมจำได้ว่าตอนอ่านเราไม่มีทางรู้เลยว่าเมื่อเปิดบทอ่านเรื่องไหนจะเป็นเรื่องที่ใช่ แต่ผมเชื่อว่าคุณต้องตกหลุมรักเนื้อหาของมันก่อนเสมอก่อนที่จะลงมือทำ ซึ่งบทของ “Never Let Go” ที่เขียนโดย “เคซี คัฟลิน” และ “ไรอัน กราสส์บี” มันไม่ใช่แค่บาดใจแต่ยังเต็มไปด้วยความน่าสงสัย บทภาพยนตร์นี้ลึกซึ้งทั้งในแง่ของจิตวิทยา และสอดคล้องกับช่วงเวลาที่เรากำลังใช้ชีวิตอยู่ทุกวันนี้ เรื่องราวของแม่ที่พยายามปกป้องลูกๆ ของเธอในโลกที่สูญสลายไปแล้ว เด็กคนหนึ่งเชื่อทุกอย่างที่แม่บอก ส่วนอีกคนตั้งคำถาม มันเป็นสิ่งที่อยู่ในใจผมมานานแล้ว ซึ่งบทภาพยนตร์เรื่องนี้มีสิ่งที่ทำให้สามารถกลับมาพูดว่า “โอ้ นี่คือเหตุผลที่ฉันทำเรื่องนี้” และเป็นแรงผลักดันช่วยให้คุณมีแพสชันที่จะสู้เพื่อก้าวข้ามอุปสรรคต่างๆ ได้ “Never Let Go” เรื่องราวเกี่ยวกับอะไร มันเป็นเรื่องราวเกี่ยวกับโลกที่แบ่งแยก ความขัดแย้งระหว่างระหว่างคนที่เชื่อและไม่เชื่อ ระหว่างคนที่กังขาและคนที่เลื่อมใส คำถามที่ว่าปีศาจคืออะไรและมาจากไหน และการที่มันฉลาด  อดทน  สามารถจำแลงเป็นอะไรก็ได้เพื่อปั่นหัวคุณ มันน่าสนใจ ผมหวังว่าผู้ชมจะได้ถกเถียงกันว่าปีศาจนั่นคืออะไรกันแน่ การเผชิญหน้ากับความกลัวในฐานะพ่อแม่ “Never Let Go” ทำให้ผมได้สำรวจการเป็นพ่อแม่ การปกป้องลูกๆ และอันตรายจากการโอ๋ลูกจนเกินไป นี่เป็นสิ่งที่สำคัญมากสำหรับผม ผมต้องการสำรวจประเด็นที่พ่อแม่สามารถเป็นคนที่ห่วงใยและรักลูกๆ ของเขามากที่สุด ในขณะเดียวก็เป็นภัยคุกคามซึ่งอันตรายที่สุดได้เช่นกัน การถ่ายทอดเรื่องราวผ่านโลเคชันที่อยู่ในป่าลึก และการทำงานร่วมกับตากล้องคู่ใจเป็นอย่างไรบ้างสำหรับผมการทำหนังสักเรื่อง ขั้นแรกคือการใช้เวลารีไรต์บทหรือพัฒนาบทให้ไปในทางที่ตรงกับภาพในหัวของผม จากนั้นก็เลือกทีมงานที่จะทำภาพนั้นให้เป็นจริงได้ ซึ่งหลังจากทำงานมาหลายปีในที่สุดเราจะพบคนที่ทำงานเข้าขากับคุณได้เอง นี่คือเหตุผลที่ผมและ “มักซีม อเล็กซองดร์” จับมือกันสร้างสไตล์ภาพเฉพาะตัวออกมาได้ เราทั้งสองคนเคยทำงานร่วมกันมาแล้ว 16 เรื่อง ซึ่งนั่นไม่ใช่เรื่องง่ายเลยสำหรับ “Never Let Go” เพราะจำนวนต้นไม้และป่าที่เป็นฉากหลักในครั้งนี้ ผมกังวลมากว่าเราจะถ่ายทำในป่ากันยังไง เราจะมั่นใจได้ยังไงว่าเราสามารถ่ายทอดสิ่งที่ตั้งใจได้อย่างชัดเจนท่ามกลางต้นไม้หนาแน่นขนาดนั้น นั่นคือเหตุผลที่เราเลือกถ่ายด้วยกล้อง 65 มม. เพราะมุมภาพมันกว้างกว่า เต็มตากว่า แต่ก็ยังมีคุณลักษณะสำคัญอีกหนึ่งอย่างคือมันมอบบรรยากาศเหมือนอยู่ในโลกนิทานแต่ไม่หลุดจากความเป็นจริง ผมไม่อยากให้มันแฟนตาซีเกินไป ผมอยากให้ผู้ชมอินกับสิ่งที่เกิดขึ้นตรงหน้า เหมือนผูกตัวติดไปกับตัวละคร การทำงานร่วมกับ “ฮัลลี เบอร์รี” นักแสดงสาวเจ้าของรางวัลออสการ์ ครั้งแรกที่พวกเราได้พบกัน เธอกังวลมากว่าผมจะมองเรื่องนี้ในแนวทางที่แตกต่างออกไป ผมไม่พร้อมที่จะสู้เพื่อปกป้องสิ่งที่ทำให้มันเป็นเรื่องที่โดดเด่น ซับซ้อน แต่เรียบง่ายในขณะเดียวกัน เธอกลัวว่าผมจะทำมันออกมาให้กลายเป็นเอาใจสตูดิโอ ซึ่งโชคดีที่ผมและเบอร์รีมองภาพตรงกันตั้งแต่แรก โดยเราทั้งสองอยากให้หนังออกมาดิบกระแทกใจ ... ถ้าผมบอกว่ามันดิบกว่า ไม่ใช่เพราะหนังโหดเลือดสาด น่ากลัว หรือรุนแรง แต่เป็นเพราะประเด็นที่มันนำเสนอและความจริงที่ว่าตัวละครของ “ฮัลลี เบอร์รี” ไม่ใช่ตัวละครที่คนคาดหวังว่าเธอจะเป็น ตัวละคร “แม่” ที่เธอนำแสดงมันมีหลายมิติ ซึ่งเธอมองตัวเองว่าเป็นแม่ที่รักลูกเหนือสิ่งใดและต้องการปกป้องพวกเขา แต่ความรักนั้นไม่ใช่สิ่งที่ดีเสมอไป เธอปกป้องลูกมากเกินไป เข้มงวดเกินพอดี ซึ่งนั่นกลับทำให้พวกเขาตกอยู่ในอันตราย ความรู้สึกที่ซับซ้อนของคุณในฐานะพ่อแม่เป็นประเด็นที่เบอร์รีอินมาก ซึ่งเธอกลัวเราจะลืมสิ่งนั้นไปในระหว่างการพัฒนา ยิ่งเราทำงานร่วมกันมากเท่าไร เธอยิ่งเข้าใจว่านี่ก็เป็นเหตุผลเดียวกันที่ทำให้ผมกำกับเรื่องนี้ และนั่นทำให้เราสนิทสนมกันมากขึ้น ทำงานเข้าขากันขึ้นไปอีก ทำไมถึงสนใจเรื่องราวเกี่ยวกับการเอาชีวิตรอดของตัวละครผู้หญิง ผมว่าการที่ผลงานของผมมีตัวละครแบบนี้หลายตัวคงไม่ใช่เรื่องบังเอิญ ผมจำตอนที่อ่านบท “Crawl” เมื่อหลายปีก่อนได้ มันเป็นเรื่องของผู้หญิงคนหนึ่งที่ต้องช่วยชีวิตพ่อตัวเอง พูดตรงๆ ผมไม่ได้มองมันเป็นแบบนั้น ผมอ่านมันเหมือนเป็นตัวผมเองที่พยายามไปช่วยพ่อ เหมือนกับตอนที่ผมเขียนบท “High Tension” หรือ “Oxygen” มันเป็นสัญชาตญาณที่ทำให้เรารู้สึกผูกพันกับตัวละครและมองข้ามผ่านเรื่องเพศไปเลย ผมพบว่าตัวเองอินกับตัวละครเหล่านี้ เพราะเข้าใจพวกเธอ เข้าใจการต่อสู้และเรื่องราวของพวกเธอ ... การปลดแอกตัวเองและการเปลี่ยนแปลงที่ชัดเจนที่สุดในฐานะผู้กำกับ มันเป็นช่วงเวลาที่น่าทึ่งเมื่อคุณมีลูก คุณเหมือนได้ย้อนกลับไปยังวัยเด็กของตัวเองอีกครั้งผ่านการดูภาพยนตร์เก่าๆ ค้นพบภาพยนตร์เรื่องเดิมอีกครั้งไปพร้อมกับลูกของคุณ การเป็นพ่อแม่สำหรับผู้กำกับแล้ว มันเหมือนกับการกดปุ่มรีเซตที่ไม่ใช่เพื่อเปลี่ยนแปลง แต่เพื่อรีเฟรชแนวทางการสร้างภาพยนตร์ของคุณใหม่ ถ้ามองเผินๆ “Never Let Go” เหมือนนำเสนอในรูปแบบของหนังสยองขวัญเอาตัวรอดทั่วไป แต่จู่ๆ มันก็แหวกเส้นทางใหม่ที่ไม่เคยเห็นในหนังเรื่องไหนมาก่อน หลังจากอ่านบทผมตกหลุมรักเรื่องราวที่ว่าด้วยความหมายของการเป็นพ่อแม่คน แต่ยังรวมถึงความรู้สึกของการเป็นลูก รวมทั้งการรับมือกับสิ่งเร้นลับที่อยู่ภายนอก ความเชื่อและไม่เชื่อ ยิ่งลึกซึ้งมากเท่าไร มันยิ่งน่ากลัวมากเท่านั้น ไม่ใช่แค่สะดุ้งเพราะจัมป์สแกร์ (Jump Scare) แต่มันยังเป็นความสยองทางจิตวิทยาซึ่งเชื่อมโยงกับการเป็นพ่อแม่ด้วย เมื่อความชั่วร้ายล้อมรอบ มีเพียง “เชือก” เท่านั้นที่จะทำให้เราพ้นนรก! เตรียมระทึกสุดขีดไปกับ “Never Let Go” ภาพยนตร์เอาตัวรอดสุดสยองแห่งปี ผลงานชิ้นใหม่จากผู้กำกับ “Crawl” หนึ่งกฎสำคัญ จงจำให้ขึ้นใจ “ผูกเป็น หลุดตาย” 19 กันยายนนี้ ในโรงภาพยนตร์ ...",
    "category": "entertain",
    "date": "14 ก.ย. 2567 22:16 น.",
    "publisher": "Thairath",
    "url": "https://www.thairath.co.th/entertain/movie/2814440"
  },
  {
    "data": "“ธีรศิลป์” ซัด 1 ตุง ช่วย “บีจี ปทุมฯ” นำก่อน แต่ยันไม่อยู่โดน “หนองบัว พิชญ” ไล่เจ๊าท้ายเกม แบ่งแต้มศึกไทยลีก วันที่ 14 ก.ย. 67 การแข่งขันฟุตบอลไทยลีก 1 ฤดูกาล 2024-25 ที่ สนามบีจี สเตเดียม \"เดอะแรบบิท\" บีจี ปทุม ยูไนเต็ด ทีมอันดับ 4 ของตาราง 5 นัดมี 9 คะแนน เปิดบ้านพบ \"พญาไก่ชน\" หนองบัว พิชญ เอฟซี ทีมอันดับ 12 ของตาราง 5 นัดมี 5 คะแนน ช่วงครึ่งแรก บีจี ปทุม ยูไนเต็ด มีรูปเกมที่ดูดีกว่า หนองบัว พิชญ แต่เจาะไม่เข้า ทำให้หมด 45 นาที เสมอกัน 0-0 ครึ่งหลัง นาทีที่ 49 ธีรศิลป์ แดงดา จัดให้ โหม่งให้ บีจี ปทุม ยูไนเต็ด ขึ้นนำ หนองบัว พิชญ 1-0 นาทีที่ 70 หนองบัว พิชญ ได้ประตูตีเสมอ 1-1 จาก วีระยุทธ ศรีวิชัย ก่อนจะตะคริวขึ้น และส่ง อนาวิน จูจีน ลงมาเล่นแทน จบเกม บีจี ปทุม ยูไนเต็ด เปิดบ้านเสมอ หนองบัว พิชญ 1-1 แบ่งกันทีมละ 1 คะแนน ส่วนอีกคู่ นครราชสีมา มาสด้า เอฟซี เปิดบ้านเสมอ ทรู แบงค็อก ยูไนเต็ด 1-1 แบ่งกันไปทีมละ 1 คะแนน",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/thaifootball/thaipremierleague/2814384"
  },
  {
    "data": "ศรัทธาคอหวย แห่ส่องจากอ่างน้ำมนต์ อาศรมฤาษีเณร ไม่ผิดหวังได้\"เลขเด็ดงวดนี้\"ไปลุ้นโชค 16/9/67 วันที่ 14 ก.ย. 67 ที่อาศรมฤาษีเณร ธาตุพุทธคุณ ถนนวงแหวนตะวันตกหมายเลข 9 ตำบลโพแตง อำเภอบางไทร จังหวัดพระนครศรีอยุธยา ประชาชนหลายพันคนได้พาครอบครัวเดินทางมากราบไหว้ \"ท้าวเวสสุวรรณ\" ปาง 9 หน้า สูง 16 เมตร \"พ่อปู่ฤาษีพรหมเมศ\" องค์ใหญ่ที่สุดในโลก \"กุมารทองเจ้าสัวเฮง\" พระพิฆเนศ และถ้ำจินดามณีที่มีเจ้าเงาะและพญานาคที่เปิดให้ประชาชนเข้าไปสักการะสิ่งศักดิ์สิทธิ์ต่าง ๆ ภายในอาศรม เพื่อขอโชค ขอพร และเพื่อความเป็นสิริมงคล และให้อาจารย์ฤาษีเณร เจิมฝ่ามือเปิดดวงเศรษฐี และร่วมพิธีถวายข้าวสารอีก ทั้งยังไปส่องเลขอ่างน้ำมนต์บนศาลาบุญช่วย เพื่อนำไปเสี่ยงโชค โดยเลขทั้งหมด คือ 0 2 5 6 7 8 ซึ่งจะเวียนจับคู่กันเรียกว่า เทวะบันดาล ... โดยวันนี้ได้พบกับ คุณกาตา ชาวลาว เจ้าของร้านอาหารสบยาว ร้านอาหารชื่อดังของเมืองเวียงจันทน์ ที่บริการออกนอกสถานที่ในงานต่าง ๆ ได้เดินทางมากราบขอพรอาจารย์ฤาษีเณร ธาตุพุทธคุณ และขอพรกุมารทองเจ้าสัวเฮงด้วยความศรัทธา พร้อมนำป้ายคาถาบูชากุมารทองเจ้าสัวเฮงที่เป็นภาษาลาวมาถวาย เพื่อเวลาที่มีชาวลาวมาไหว้ขอพร จะได้อ่านและท่องคาถาได้ ซึ่งทางอาศรมฤาษีเณรนั้นมีคาถาบูชาทั้งเป็นภาษาไทย พม่า และจีน.",
    "category": "lottery",
    "date": "14 ก.ย. 2567 21:57 น.",
    "publisher": "Thairath",
    "url": "https://www.thairath.co.th/lottery/news/2814368"
  },
  {
    "data": "จำฝังใจไม่ลืมเลยทีเดียวเมื่อครั้งที่กัน กิตติภัฎ ฤกษ์อุโฆษณ์พระเอกซีรีส์ เพจดอยแม่สลอง ที่มีผู้ติดตามนับสิบล้านคน ได้ไปออกรายการหาคู่รายการหนึ่ง โดนดาราตำหนิหยิ่งหน้าไม่รับแขก ทำเอาเจ้าตัวเสียเซลฟ์ ต้องกลับมาส่องกระจกดูหน้าตัวเองว่า เป็นอย่างนั้นจริงหรือเปล่า “จะมีแต่คนบอกว่า หน้าผมไม่รับแขกปากคว่ำตาเหวี่ยงดูไม่เป็นมิตร ยืนอยู่เฉยๆ ก็ดูน่าหมั่นไส้ดูหยิ่ง เราก็แก้ไขด้วยการที่ยิ้มตลอดเวลา เพื่อให้ทุกคนรู้ว่าเราไม่หยิ่ง มันก็เป็นปมด้อยนะ เราจะกังวลเจอใครก็จะยิ้มหมดไม่อยากให้คนไม่ชอบเรา จะเฟรนลี่ชวนคนนั้นคนนี้คุย จนดูเป็นการพยายามเกินไปมันเหนื่อย ใช้ชีวิตยากมาก เวลาไปทำงานกับใครทั้งงานนักแสดงหรือนายแบบ ก็เจอคอมเม้นต์จากคนร่วมงาน ผู้ชมหรือ FC ว่าเราดูหยิ่งไม่รับแขก มันทำให้เสียความมั่นใจ หน้าแบบนี้เป็นพระเอกได้ไง เป็นตัวร้ายดีกว่าไหมหน้าเหวี่ยงมาก ก็รู้นะครับว่า หน้าเรามันดูหยิ่งๆ แต่ที่ทำให้จำฝังใจเลยก็คือ มีครั้งนึงผมไปออกรายการหาคู่ ต้องไปทำให้เค้ามารักมาชอบในตัวเรา เราก็ยืนเฉยๆ หน้าเราก็จะนิ่งๆ เราสนุกกับรายการนะ เรามีความสุขที่เราได้มาร่วมรายการ ... แต่เพราะหน้ามันหน้าไม่รับแขกไง กรรมการบอกว่า เราดูไม่ชอบเค้า รู้สึกเป็นหุ่นยนต์ ดูหยิ่งหน้าไม่รับแขก ทั้งที่ในใจเรามีความสุขเอนจอยไปกับมัน มันคงผิดที่หน้าเรานี่แหละ อันนั้นคือเขาพูดต่อหน้าเลย มันก็ทำให้เรารู้สึกชาๆ ครั้งนั้นทำให้ต้องกลับมาส่องกระจก พิจารณาหน้าตัวเองแบบจริงๆ จังๆ เราก็กลับมาย้อนดูตัวเอง ดูรูปตัวเอง ดูคลิปดูการแสดงที่เล่นออกไป เอาให้พี่สาวแท้ๆ ดู มันก็ดูแบบที่เขาว่าจริงๆ ก็เลยคิดว่า เราจะต้องปรับปรุงแก้ไขหน้าตาของเราให้ดูดี เราอยู่ในวงการบันเทิง ถ้าหน้าตาหยิ่งใครจะรักจะเมตตาเรา ก็เลยตัดสินใจศึกษาหาโรงพยาบาลศัลยกรรมที่มีชื่อเสียงเพื่อจะเปลี่ยนแปลงตัวเอง ผมศึกษาเยอะมาก เพราะเราเป็นผู้ชาย ถ้าจะทำศัลยกรรมมันต้องออกมาดูเนียนเป็นธรรมชาติไม่โป๊ะ ดูรีวิวเป็นร้อยเลย แล้วก็ตัดสินใจทำกับ คุณหมอสมบูรณ์ ไหวพริบ รู้สึกว่าชอบลายเส้นของหมอหมอมีเอกลักษณ์ของตัวเองหมอสมบูรณ์ทำแล้วดูเป็นธรรมชาติ ไม่ดูแข็งจนเกินไป และมั่นใจได้อีกจากรางวัลต่างๆ ที่หมอได้รับครับ พอได้เข้ามาปรึกษากับหมอก็ยิ่งเพิ่มความมั่นใจขึ้นไปอีก หมอเขาจะวิเคราะห์ออกมาเลยว่า จุดไหนที่เราบกพร่อง และจะต้องแก้ไขตรงไหน ให้ใบหน้าดูสดใส ดูละมุนไม่เหวี่ยง อันดับแรกเลยหมอบอกให้ทำตานะเพราะตาเรากล้ามเนื้ออ่อนแรง และทำใต้ตาเพราะใต้ตาลึกมาก ทำจมูกเพราะจมูกเราคดจากข้างในเลย เติมร่องแก้มหน้าจะได้ดูเต็มด้วย หมอแนะนำจนทำให้เราเห็นเป็นภาพเดียวกันกับหมอ บอกในจุดที่เราไม่คิดว่าเป็นปัญหาแต่พอพูดมามันจริงหมด เลยทำให้เรามั่นใจมากขึ้นไปอีก ผลลัพธ์ออกมาดีมาก มันเป็นเราในเวอร์ชั่นที่มันดีขึ้น ดูหล่อขึ้นแบบงงๆ ว่าไปทำอะไรมา ส่งผลให้เรามั่นใจในการใช้ชีวิตขึ้นมากๆ ไม่ว่าจะทำอะไรพอเรามีความมั่นใจมันก็ดูดีไปหมด หน้าตาดูสดใสลงตัวมาก ไปไหนก็มีแต่คนชม ใครที่มีปัญหาไม่มั่นใจตรงไหนมาปรึกษาคุณหมอได้เลยครับ คุณหมอวิเคราะห์หน้าเราออกมาแบบตอบโจทย์แก้ไขปัญหาได้ตรงจุดมากๆ” ...",
    "category": "entertain",
    "date": "14 ก.ย. 2567 21:52 น.",
    "publisher": "Thairath",
    "url": "https://www.thairath.co.th/entertain/news/2814436"
  },
  {
    "data": "เกือบแย่ \"เอริก เทน ฮาก\" เผยจุดเปลี่ยน \"แมนเชสเตอร์ ยูไนเต็ด\" เผด็จศึก \"เซาแธมป์ตัน\" พร้อมเจาะจง 2 ประตู ที่มาจาก \"มัทไธส์ เดอ ลิกต์\" และ \"มาร์คัส แรชฟอร์ด\" วันที่ 14 ก.ย. 67 ต้องบอกว่าเกือบแย่จริงๆ เอริก เทน ฮาก ผู้จัดการทีมชาวเนเธอร์แลนด์ของ \"ปิศาจแดง\" แมนเชสเตอร์ ยูไนเต็ด ที่ออกมาเผยจุดเปลี่ยนที่ทำให้ทีม บุกไปเอาชนะ \"นักบุญแดนใต้\" เซาแธมป์ตัน พร้อมเจาะจง 2 ประตู ที่มาจาก มัทไธส์ เดอ ลิกต์ ที่ประดิมประตูแรกให้กับทีม และ มาร์คัส แรชฟอร์ด ที่ยิงประตูแรกในรอบ 6 เดือน ทั้งนี้ เอริก เทน ฮาก ออกมากล่าวว่า \"เราเริ่มเกมนี้ไม่ง่ายเลย ผมคิดว่าจุดโทษคือจุดเปลี่ยนของเกมนี้ เพราะหลังจากนั้นไม่นานนักเราก็ทำประตูได้ นั่นถือเป็นเรื่องสำคัญมากๆ และนับตั้งแต่วนั้นเป็นต้นมา เกมก็เป็นของเราทั้งหมด\" \"สำหรับ มาร์คัส แรชฟอร์ด มันสำคัญมาก สำหรับกองหน้าทุกคน พวกเขาต้องการมีชื่อเป็นผู้ทำประตู เมื่อทำประตูแรกได้แล้ว ก็จะทำประตูเพิ่มได้อีก ส่วน มัทไธส์ เดอ ลิกต์ ผมไม่แปลกใจกับผลงานของเขาเลย ตอนนี้เขายังไม่ฟิต ทำให้เขาไม่ได้มีความเร็วเต็มร้อย เขาต้องเล่นให้ดีขึ้นกว่านี้อีกแน่ๆ เรามีความสุขกับเขา โดยเฉพาะอย่างยิ่งกับฟอร์มการเล่นของเขาในวันนี้ที่ทำประตูได้ด้วย\"",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814430"
  },
  {
    "data": "แขวงทางหลวง ชร.2 ประกาศปิดซ่อมแซมสะพานเบลีย์บริเวณบ้านปางค่า จนโยกหลังถูกน้ำป่าไหลหลากพัดเสาค้ำสะพานจนชำรุด วันที่ 14 ก.ย. 67 ผู้สื่อข่าวรายงานว่า เกิดเหตุน้ำป่าจากแม่น้ำหงาวไหลหลาก จนทำให้เสาค้ำยันสะพานเบลีย์บริเวณบ้านปางค่า ม.8 ต.ตับเต่า อ.เทิง จ.เชียงราย เกิดการโยกไปมา ทางนายศุภวิชญ์ จูเปรมปรี รอง ผอ.แขวงทางหลวงเชียงรายที่ 2 ได้สั่งการให้เจ้าหน้าที่ไปตรวจสอบ และเห็นว่าไม่ปลอดภัยในการสัญจร จึงประกาศปิดสะพานดังกล่าว รถทุกชนิดไม่สามารถสัญจรได้ และประสานไปยังศูนย์สร้างและบูรณะสะพานที่ 1 (พิจิตร) เพื่อดำเนินการซ่อมแซมแล้ว คาดจะสามารถเปิดใช้สะพานได้ในวันพรุ่งนี้ (15 ก.ย. 67) เหตุสะพานชำรุดดังกล่าว ทางเจ้าหน้าที่แขวงทางหลวงเชียงรายที่ 2 ได้รับแจ้งเมื่อเวลาประมาณ 08.00 น. ของวันนี้ ว่าพบมีเสาค้ำยันสะพานเบลีย์บริเวณบ้านปางค่า ต.ตับเต่า อ.เทิง เกิดการโยกไปมา ซึ่งจากการตรวจสอบพบสาเหตุเกิดจากมีฝนตกหนักติดต่อกันเป็นเวลานาน ทำให้มีน้ำป่าไหลหลากพัดเสาค้ำยันสะพานเบลีย์จนชำรุด และอีกหนึ่งสาเหตุที่ทำให้สะพานชำรุดเร็ว เพราะมีรถบรรทุกหนักฝ่าฝืนป้ายห้ามรถบรรทุกที่น้ำหนักเกิน 8 ตัน และสูงเกิน 2.5 ม. ข้ามสะพานดังกล่าว จนส่งผลให้สะพานชำรุด ไม่มั่นคง หวั่นเกิดอันตรายกับผู้สัญจร จำเป็นจะต้องปิดสะพานเพื่อทำการซ่อมแซม ซึ่งทางศูนย์สร้างและบูรณะสะพานที่ 1 ที่ได้รับการแจ้งประสานก็ได้ส่งเจ้าหน้าที่เข้าพื้นที่เพื่อทำการซ่อมแซมอย่างเร่งด่วน และจะเปิดใช้ในวันพรุ่งนี้ ซึ่งน้ำป่ารอบนี้มาเร็วและผ่านไปเร็ว ยังไม่มีรายงานผลกระทบในพื้นที่ ... ก่อนหน้านี้ไม่นาน สะพานข้ามน้ำกก เชื่อมต่อ ต.ปงน้อย อ.ดอยหลวง และ ต.ท่าข้าวเปลือก อ.แม่จัน ซึ่งเคยเกิดการทรุดตัวจากการที่มีน้ำหลากพัดเอาท่อนไม้ไปชนเข้ากับตอม่อสะพาน จนทำให้สะพานทรุดตัว เกิดรอยแยกกลางสะพาน ซึ่งทางศูนย์ซ่อมและบูรณะสะพานก็ได้นำเอาสะพานเบลีย์มาติดตั้งให้จนสามารถสัญจรได้ แต่ล่าสุดเมื่อวันที่ 13 ก.ย. ที่ผ่านมา สะพานดังกล่าวเกิดการทรุดตัวและมีรอยแยกจุดใหม่ซ้ำเป็นรอบที่ 2 สาเหตุเกิดจากน้ำซัดเศษสวะมาชนกับตอม่อสะพาน และส่วนหนึ่งเกิดจากรถบรรทุกน้ำหนักเกินลอบฝ่าฝืนวิ่งข้ามสะพาน เหมือนกับกรณีสะพานที่บ้านปางค่า ทางแขวงทางหลวงเชียงรายที่ 2 จึงจำเป็นต้องประกาศปิดใช้สะพานดังกล่าวอย่างไม่มีกำหนด.",
    "category": "local",
    "date": "14 ก.ย. 2567 21:41 น.",
    "publisher": "Thairath",
    "url": "https://www.thairath.co.th/news/local/north/2814433"
  },
  {
    "data": "\"ดิจิทัลวอลเล็ต\"เตรียมโอนเงิน 10 000 บาท ผ่านพร้อมเพย์ให้\"กลุ่มเปราะบาง\"เช็กเลยใครได้เงินวันไหน พร้อมย้ำโอนเงินสดถอนใช้ได้ทันที โครงการเติมเงิน 10 000 บาท ผ่าน Digital Wallet ที่จะเริ่มดำเนินการในส่วนของกลุ่มผู้ถือบัตรสวัสดิการแห่งรัฐ และกลุ่มผู้พิการก่อน รวมจำนวน 14.5 ล้านคน ล่าสุด นายลวรณ แสงสนิท ปลัดกระทรวงการคลัง เผยว่า ขณะนี้กระทรวงการคลังได้เตรียมการที่จะโอนเงินเข้าบัญชีผู้ได้รับสิทธิ์โครงการเติมเงิน 10 000 บาท ผ่านดิจิทัลวอลเล็ต เฟสแรก 14.5 ล้านคน ซึ่งเป็นกลุ่มเปราะบางที่ถือบัตรสวัสดิการแห่งรัฐ และผู้พิการ ซึ่งได้กำหนดระยะเวลาการโอนเข้าสู่ระบบพร้อมเพย์ตามหมายเลขบัตรประชาชน โดยผู้พิการจะได้รับสิทธิ์ก่อน ดังนั้นในวันที่ 25 ก.ย. 2567 ผู้พิการและผู้รับสิทธิสวัสดิการแห่งรัฐ ที่เลขหลังบัตรประชาชนเลข 0 จะได้รับการโอนเงินเข้า จากนั้นวันที่ 26 ก.ย. เป็นคิวของผู้รับสิทธิสวัสดิการแห่งรัฐ ที่เลขหลังบัตรประชาชนเลข 1  2  3 ต่อมาวันที่ 27 ก.ย. เป็นผู้รับสิทธิสวัสดิการแห่งรัฐ ที่เลขหลังบัตรประชาชนเลข 4  5  6  7 และวันที่ 30 ก.ย. เป็นกลุ่มที่เลขหลังบัตรประชาชนเลข 8  9 สำหรับการจัดวันโอนเงิน ตั้งใจไม่ให้กระทบกับการจ่ายเงินเดือน และที่ข้ามไปจ่ายวันที่ 30 ก.ย. เพราะวันที่ 28-29 ก.ย. เป็นวันเสาร์-อาทิตย์ โดยจะจ่ายเงินได้วันละ 4-5 ล้านคน ขณะนี้ มีผู้ถือบัตรสวัสดิการแห่งรัฐอยู่ 13.5 ล้านคน โดยมีคนที่ผูกบัญชีพร้อมเพย์บัตรประชาชนเสร็จแล้วประมาณ 11 ล้านคน ส่วนที่ยังไม่ได้มีบัญชีพร้อมเพย์บัตรประชาชนมีจำนวนกว่า 2 ล้านคน จึงขอให้เร่งไปทำพร้อมเพย์กับบัตรประชาชนให้เร็วที่สุด เพื่อให้สามารถรับเงินได้ตามกำหนด แต่หากทำไม่ทันจะต้องรอรับเงินในรอบถัดไป แต่ช้าสุดจะต้องไม่เกินสิ้นปีนี้ ไม่เช่นนั้นเงินจะถูกโอนกลับเข้าคืนรัฐ ... 1. ไปติดต่อกับสาขาธนาคารที่มีบัญชีไว้ 2. ผ่านตู้เอทีเอ็ม 3. ผ่านโมบายแบงก์กิ้ง ส่วนการโอนเงินให้ผู้พิการ กรมบัญชีกลางมีบัญชีอยู่แล้ว ซึ่งจะโอนเข้าบัญชีตามกำหนดวันที่ 25 ก.ย. ทั้งนี้ เมื่อมีการโอนเงินสดเข้าไปแล้ว ผู้ใช้สามารถถอนออกมาใช้ได้เลย ซึ่งมั่นใจว่าเม็ดเงินที่ช่วยเหลือกลุ่มเปราะบางกว่า 145 000 ล้านบาท ถือเป็นเงินก้อนใหญ่ที่สุดนับตั้งแต่เคยมีมา.",
    "category": "society",
    "date": "14 ก.ย. 2567 21:00 น.",
    "publisher": "Thairath",
    "url": "https://www.thairath.co.th/news/society/2814425"
  },
  {
    "data": "หนองคายแจ้งด่วน กำแพงป้องกันน้ำริมโขง พระธาตุหล้าหนองแตกแล้ว เตือนประชาชน ถ.มีชัย ถ.ประจักษ์ ให้ขนของขึ้นที่สูง คาดน้ำจะขึ้นอีกประมาณ 1 เมตร จากสถานการณ์ระดับน้ำในแม่น้ำโขงล้นตลิ่ง จนไหลเข้าท่วมบ้านเรือนประชาชน ใน จ.หนองคาย ที่อยู่ในบริเวณริมแม่น้ำโขง กระทบพื้นที่เกษตรกรรม และเส้นทางคมนาคม จนต้องมีการประกาศตัดกระแสไฟฟ้าในบางพื้นที่นั้น ล่าสุดวันที่ 14 กันยายน 2567 มีรายงานว่าสถานีวิทยุกระจายเสียงแห่งประเทศไทยจังหวัดหนองคายได้โพสต์คลิปวิดีโอ พร้อมระบุข้อความว่า เมื่อเวลา 18.05 น. เขื่อนกระสอบทรายตรงชุมชนวัดธาตุพังลงความยาวประมาณ 10 เมตร ขณะนี้กำลังช่วยกันนำกระสอบทรายมาเสริมเต็มที่ครับ ต่อมาเมื่อเวลาประมาณ 20.39 ได้โพสต์ข้อความระบุว่าแจ้งด่วน !! ขณะนี้กำแพงป้องกันน้ำริมโขง พระธาตุหล้าหนองแตก !! ถ.มีชัย ถ.ประจักษ์ ให้ขนของขึ้นที่สูง คาดการณ์ว่าน้ำจะขึ้นอีกประมาณ 1 เมตร ขอให้ประชาชนเฝ้าระวัง และติดตามสถานการณ์อย่างใกล้ชิด  อย่างไรก็ตาม ล่าสุดเมื่อเวลา 20.55 น. ทางเพจเฟซบุ๊กเทศบาลเมืองหนองคายได้โพสต์ข้อความระบุว่า ขณะนี้ จนท.ควบคุมสถานการณ์แนวกั้นน้ำ ที่จุดพระธาตุหล้าหนองไว้ได้แล้ว เพื่อความไม่ประมาทขอให้ประชาชนขนของขึ้นที่สูง หรือ ย้ายออก โดยด่วน. ... หากมีความคืบหน้าเพิ่มเติมจะรายงานให้ทราบอีกครั้ง ขอบคุณข้อมูลจาก เฟซบุ๊ก สถานีวิทยุกระจายเสียงแห่งประเทศไทยจังหวัดหนองคาย  เทศบาลเมืองหนองคาย",
    "category": "local",
    "date": "14 ก.ย. 2567 20:55 น.",
    "publisher": "Thairath",
    "url": "https://www.thairath.co.th/news/local/northeast/2814426"
  },
  {
    "data": "\"มิเกล โรดริโก\" กุนซือ \"ฟุตซอลทีมชาติไทย\" ออกมาเผยความรู้สึกหลังนำทีม เอาชนะ \"โครเอเชีย\" 2-1 ในศึก ฟุตซอล ชิงแชมป์โลก 2024 รอบแบ่งกลุ่ม นัดแรก วันที่ 14 ก.ย. 67 มิเกล โรดริโก กุนซือ \"โต๊ะเล็กช้างศึก\" ฟุตซอลทีมชาติไทย ออกมาเผยความรู้สึกหลังนำทีม เอาชนะ \"แข้งตาหมากรุก\" ฟุตซอลโครเอเชีย ด้วยสกอร์ 2-1 ในศึก ฟุตซอล ชิงแชมป์โลก 2024 รอบแบ่งกลุ่ม นัดแรก เกมดังกล่าว \"โต๊ะเล็กช้างศึก\" ฟุตซอลทีมชาติไทย ได้ 2 ประตูจาก มูฮัมหมัด อุสมานมูซา นาทีที่ 3  รณชัย จูงวงษ์สุข นาทีที่ 30 ส่วนโครเอเชีย ได้ประตูจาก เซคูลิค อันโตนิโอ นาทีที่ 31 ของเกม ทำให้ประเดิมเก็บสามคะแนนเต็มได้สำเร็จ ล่าสุดหลังจบเกม มิเกล โรดริโก ออกมากล่าวว่า \"ผมอยากแสดงความยินดีกับผู้เล่นทีมชาติไทยทุกคน เราสัญญาว่าจะสู้ให้เต็มที่ที่สุดในนามทีมชาติไทย เกมนี้เราสุดใจ ได้อย่างเต็มภาคภูมิ ทุกคนทำหน้าที่ได้อย่างเต็มที่ ก็ถือเป็นเกมที่หนักและยากมากที่เราจะเก็บบอลมาครองได้ จะเห็นได้ว่าเราครองบอลค่อนข้างน้อย เป็นเกมที่ค่อนข้างอึดอัดพอสมควร แต่จริงๆเราก็สามารถทำได้ตรงตามเป้าหมายในการเล่นเกมรับ มีบางครั้งที่เรามีโอกาสเก็บบอลได้ทำให้ได้โอกาสกดดันทางโครเอเชียในหลายจังหวะ\" \"เราวางแผนที่จะขึ้นไปบีบแดนบน ไม่เล่นในแดนตัวเองเพื่อที่จะลดความเสี่ยงในการเสียประตู จนทำให้ลูกแรกที่เราได้มาก็เพราะการบีบแดนบนที่มีประสิทธิภาพของเราจนเขาพลาดและเราก็ได้ประตู ในการเล่นเกมรับจะเห็นได้ว่าเราเล่นเกมรับค่อนข้างต่ำในแดนตัวเอง เพราะว่าหน้าเป้าของโครเอเชียรูปร่างสูงใหญ่ ก็ต้องชื่นชมทั้งจิรวัฒน์(สอนวิเชียร)  ณรงค์ศักดิ์(วิงวอน)  อิทธิชา(ประภาพันธ์) และ รณชัย(จูงวงษ์สุข)ในการเล่นเกมรับของที่ไม่ให้หน้าเป้าของเขาเล่นได้ง่าย\" \"หลังจากนี้ก็จะกลับไปวางแผนและดูการเล่นของคิวบา หลังจบเกมก็ได้บอกกับนักเตะว่าเพิ่งประมาทคู่ต่อสู้ที่เหลือ ที่จะต้องเจอในเกมต่อไปคือคิวบา ก็อยากให้ทุกคนไม่ประมาท อย่าคิดว่าคิวบาเป็นคู่ต่อสู้ที่ง่าย เราจะต้องมีสมาธิต่อไปไม่ว่าคู่ต่อสู้จะเป็นใคร เกมนี้ถือว่าเราสร้างประวัติศาสตร์ที่สามารถชนะทีมจากโซนยุโรปได้เป็นครั้งแรกในฟุตซอลโลกด้วย\" \"อยากขอบคุณแฟนฟุตซอลไทยทุกคนที่คอยเชียร์และให้กำลังใจพวกเรามาโดยตลอด รวมไปถึงแฟนฟุตซอลที่ยังไม่เข้าใจในการเลือกผู้เล่นของผมในครั้งนี้ ก็อยากจะบอกว่านักเตะทุกคนมีบทบาทหน้าที่แตกต่างกัน ขึ้นอยู่กับแทคติกที่จะเลือกใครมาใช้ ก็อยากขอบคุณแฟนฟุตซอลที่มีความสงสัยแต่ก็อยากให้เชื่อมั่นในนักเตะทุกคนที่เราเลือกมา ขอให้ช่วยกันเชียร์และสนับสนุนฟุตซอลไทยต่อไป\" สำหรับ มิเกล โรดริโก มีคิวจะนำ \"โต๊ะเล็กช้างศึก\" ฟุตซอลทีมชาติไทย จะลงสนาม ในศึก ฟุตซอลโลก 2024 รอบแบ่งกลุ่ม นัด 2 ด้วยการพบกับ ทีมชาติคิวบา ช่วงค่ำวันอังคารที่ 17 กันยายน 2567 นี้ ฟาดแข้ง 19.30 น. ตามเวลาประเทศไทย",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814417"
  },
  {
    "data": "มูฮัมหมัด อุสมานมูซา ชม “ฟุตซอลชายทีมชาติไทย” แพ็คเกมรับแน่น ช่วยทีมประเดิมคว้าชัย “ฟุตซอลโลก 2024” แม้รูปเกมเป็นรอง วันที่ 14 ก.ย. 67 ฟุตซอลทีมชาติไทย ประเดิมคว้า ”เจ้าเหม็ด\" มูฮัมหมัด อุสมานมูซา ควง รณชัย จูงวงษ์สุข ซัดคนละตุงพา \"โต๊ะเล็กช้างศึก\" เชือด โครเอเชีย 2-1 คว้าชัยคู่เปิดสนาม พร้อมเก็บสามแต้มศึกชิงแชมป์โลก 2024 นำเป็นจ่าฝูงกลุ่มบี ชั่วคราว หลังจบเกม มูฮัมหมัด อุสมานมูซา ดาวยิงฟุตซอลชายทีมชาติไทย ดีใจที่สามารถทำประตูช่วยทีมเก็บสามแต้มแรกได้สำเร็จ และเป็นอีกหนึ่งประตูในความทรงจำของตัวเอง พร้อมชมเพื่อนร่วมทีมช่วยกันเล่นจนเก็บชัยได้แม้จะเป็นรอง เจ้าเหม็ด เปิดเผยว่า “ดีใจครับที่ยิงประตูแรกในฟุตซอลโลกได้ ผมก็พยายามทำงานหนักพยายามจะช่วยทีมให้ได้มากที่สุด ผมคิดว่ามันคือประตูหนึ่งในความทรงจำของผม” “นี่แหละครับฟุตซอล ทีมที่บุกเยอะกว่าใช่ว่าจะเป็นผู้ชนะ วันนี้เราช่วยกันจริงๆ ช่วยกันเล่นเกมรับ เรารู้ว่าเราเป็นรอง แต่เราเชื่อมั่นว่าเราจะทำได้ ส่วนตัวผมก็พยายามจะช่วยทีมให้ได้มากที่สุด ไม่ว่าจะเป็นเรื่องของการทำประตูหรือว่าเล่นเกมรับ” สำหรับ โปรแกรมนัดต่อไป ฟุตซอลชายทีมชาติไทย จะลงสนามในเกมฟุตซอลโลก 2024 รอบแบ่งกลุ่ม กลุ่มบี นัดที่สอง พบกับ คิวบา ที่สนาม บูคารา ยูนิเวอร์เซล สปอร์ต คอมเพล็กซ์ ในวันที่ 17 กันยายน 2567 เวลา 19.30 น. ตามเวลาประเทศไทย ถ่ายทอดสดทาง T Sports 7",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814399"
  },
  {
    "data": "\"แมนเชสเตอร์ ยูไนเต็ด\" บุกไปเอาชนะ \"เซาแธมป์ตัน\" 3-0 เก็บสามแต้มเต็มกลับบ้าน ในศึก \"พรีเมียร์ลีก อังกฤษ\" 2024-25 วันที่ 14 ก.ย. 67 การแข่งขันฟุตบอล พรีเมียร์ลีก อังกฤษ 2024-25 โดยคู่นี้ที่น่าสนใจเป็นการเจอกันระหว่าง \"ปิศาจแดง\" แมนเชสเตอร์ ยูไนเต็ด ภายใต้การนำทีม เอริก เทน ฮาก ผู้จัดการทีมชาวเนเธอร์แลนด์ นำทีมบุกไปเยือน บุกไป \"นักบุญแดนใต้\" เซาแธมป์ตัน ที่มี รัสเซลล์ มาร์ติน กุมบังเหียน ถึงสนาม ที่สนามเซนต์ แมรี่ส์ สเตเดียม เปิดฉากครึ่งแรก นาทีที่ 35 ทีมเยือน \"ปิศาจแดง\" แมนเชสเตอร์ ยูไนเต็ด ได้ประตูขึ้นนำไปก่อน 1-0 จาก มัทไธส์ เดอ ลิกต์ และเป็นประตูแรกของตัวเขา นับตั้งแต่ย้ายมาร่วมทีม นาทีที่ 41 ผู้มาเยือน หนีห่าง ออกไปเป็น 2-0 จากการทำประตูของ มาร์คัส แรชฟอร์ด ซึ่งเป็นประตูแรก รอบราวๆ 6 เดือน เลยทีเดียว หลังประตูล่าสุดเกือบขึ้นในเดือนมีนาคม และจบครึ่งแรกด้วยสกอร์นี้ ครึ่งหลัง นาทีที่ 79 แจ็ค สตีเฟนส์ แข้งเจ้าถิ่น มาโดนใบแดง โดยตรง ในนาทีที่ 79 จากการพุ่งเปิดปุ่มใส่ อเลฮานโดร การ์นาโช ช่วงทดเจ็บ นาทีที่ 90+6 ทีมเยือน มาได้ประตู ปิดกล่อง จากการยิงเน้นๆ ในกรอบของ อเลฮานโดร การ์นาโช  และทำให้จบเกมนี้ \"ปิศาจแดง\" แมนเชสเตอร์ ยูไนเต็ด บุกไปเอาชนะ \"นักบุญแดนใต้\" เซาแธมป์ตัน 3-0 เก็บคะแนนสำคัญ กลับออกไป ได้สำเร็จ",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814369"
  },
  {
    "data": "เมื่อวันที่ 12 กันยายนที่ผ่านมา ณ ศาลเจ้าปู่อือลือนาคราช จังหวัดบึงกาฬ สาวงามมีตำแหน่งอย่างอาย กัญญาลักษณ์ หนูแก้วที่ได้กลับมาหาปู่อือลือนาคราชอีกครั้ง เพื่อรำถวายปู่อือลือนาคราช ตามที่เจ้าตัวได้สัญญาไว้ซึ่งในวันนั้นฝนตกหนัก มีลมพายุเข้า ฟ้าร้องตั้งแต่เที่ยงคืนจนถึง 8 โมงเช้า ซึ่งอายภาวนาขอเดินทางขึ้นถ้ำแบบฝนไม่ตก แต่เมื่อถึงเวลาที่อาย ครอบครัว และทีมงานต้องเดินทางไปสักการะปู่อือลือนาคราช ฝนก็ไม่ตก ฟ้าเปิด ในระหว่างทางที่ขึ้น อายก็ภาวนาขอให้มีพลังขึ้นไปหาพ่อปู่ ซึ่งเจ้าตัวไม่มีอาการเหนื่อยเลย ทั้งที่ปกติจะต้องปวดขา แต่ครั้งนี้ไม่มีอาการปวดแต่อย่างใด ส่วนคุณพ่อที่ร่างกายไม่ค่อยแข็งแรง มีหลายโรคประจำตัว ก็ภาวนาให้ขึ้นไปหาปู่สำเร็จ ซึ่งก็ทำได้สำเร็จตามที่ภาวนาเอาไว้อาย ยังเล่าต่อให้ฟังต่ออีกอีกว่า ในขณะได้เดินขึ้นถ้ำก็ยังมีความกังวลว่ากลัวจะฝนตกในช่วงเย็นและเราก็ได้พูดลอยๆ ขึ้นมาว่า วันนี้ลูกจะไปรำให้พ่อดูขอให้พ่อช่วยเปิดท้องฟ้าอย่าให้ฝนตกเลย แล้วคำภาวนาของอายก็เป็นจริงๆ เลยทำให้ได้รำถวายตามสัญญาไว้ กับปู่อือลือนาคราช ที่ได้มาในครั้งที่แล้ว แต่การกลับมาในครั้งนี้ก็เหมือนนำความสำเร็จมาฝากปู่อือลือนาคราชอีกด้วย ... ",
    "category": "entertain",
    "date": "14 ก.ย. 2567 20:28 น.",
    "publisher": "Thairath",
    "url": "https://www.thairath.co.th/entertain/news/2814424"
  },
  {
    "data": "สมาคมศิษย์เก่า ม.แม่ฟ้าหลวง ร่วมกับ โนวาวิด้า อินทิเกรทีฟ เมดิคอลเซ็นเตอร์ - อินโนเวท ไบโอเทค แลบบอราโทรี่ จัดงานประชุมวิชาการ ส่งต่อองค์ความรู้ \"แนวทางพัฒนาการรักษาผู้ป่วยมะเร็งแบบองค์รวม\" วันที่ 14 กันยายน 2567 มีรายงานว่า สมาคมศิษย์เก่ามหาวิทยาลัยแม่ฟ้าหลวง ได้ร่วมกับ โนวาวิด้า อินทิเกรทีฟ เมดิคอลเซ็นเตอร์ และอินโนเวท ไบโอเทค แลบบอราโทรี่ จัดงานประชุมวิชาการ \"แนวทางพัฒนาการรักษาผู้ป่วยมะเร็งแบบองค์รวม\" ส่งต่อองค์ความรู้รักษาผู้ป่วยมะเร็งแบบองค์รวม ซึ่งเป็นการผสมผสานการรักษาผู้ป่วยมะเร็งโดยแพทย์แผนปัจจุบัน ร่วมกับการรักษาแบบแพทย์ทางเลือก เพื่อสร้างเสริมภูมิคุ้มกัน พัฒนาคุณภาพชีวิต อีกทั้งยังเป็นการสร้างโอกาสในการรักษา และเพิ่มทางเลือก ทางรอด ให้กับผู้ป่วยมะเร็ง โดยวิทยากรผู้ทรงคุณวุฒิ 4 ท่าน ได้แก่ พญ.สุกัญญา ศกสวัสดิ์เมคิน พญ.ณัฐนิชา การลพ ดร.นพ.วัชรินทร์ ศิริทรัพย์สมบัติ และดร.ทนพญ.พัชราภา ตระกูลลักขณา ภายในงานได้มีแพทย์ผู้เข้าร่วมสัมมนา มากกว่า 50 คน ที่สนใจและร่วมกันถกปัญหา เพื่อคลายข้อสงสัย ซึ่งทางผู้จัดงาน นำโดย ศ.ดร.นพ.ธัมม์ทิวัตถ์ นรารัตน์วันชัย ที่ปรึกษาและผู้จัดตั้งสำนักวิชาเวชศาสตร์ชะลอวัยและฟื้นฟูสุขภาพ มหาวิทยาลัยแม่ฟ้าหลวง และนายอนพัทย์ ภักดีสุขอนันท์ ผู้จัดการทั่วไปของโนวาวิด้า อินทิเกรทีฟ เมดิคอล เซ็นเตอร์ และอินโนเวท ไบโอเทค แลบบอราโทรี่ ได้ให้สัมภาษณ์ว่า การจัดงานในครั้งนี้ถือว่าเป็นงานแรกๆ ที่นำแพทย์แผนปัจจุบัน แพทย์ทางเลือก รวมถึงนักเทคนิคการแพทย์ที่มากประสบการณ์ มารวมตัวกันเพื่อเพิ่มศักยภาพในการรักษาผู้ป่วยมะเร็ง และถือเป็นก้าวแรกในการพัฒนาเทคโนโลยีในการรักษา เพื่อประโยชน์สูงสุดที่ผู้ป่วยมะเร็งจะได้รับในอนาคต. ...",
    "category": "local",
    "date": "14 ก.ย. 2567 20:19 น.",
    "publisher": "Thairath",
    "url": "https://www.thairath.co.th/news/local/2814419"
  },
  {
    "data": "หลังจากที่ฉลอง ภักดีวิจิตรศิลปินแห่งชาติ ผู้กำกับละครและภาพยนตร์ชื่อดัง ได้ถึงแก่กรรม สิริอายุ 93 ปี ในวันที่ 13 กันยายน 2567 เวลา 15.30 น. ณ โรงพยาบาลรามาธิบดี ด้วยโรคชราและมีอาการปอดติดเชื้อแทรกซ้อน ล่าสุด วันนี้ (14 ก.ย.) รถตู้ได้ทำการเคลื่อนย้ายร่าง ฉลอง ภักดีวิจิตร ได้มาถึงมาวัดมกุฏกษัตริยาราม ศาลา 10 เพื่อทำพิธีทางศาสนาพุทธ ซึ่งในวันนี้จะมีพิธีรดน้ำศพ และสวดอภิธรรมเป็นลำดับถัดไป สำหรับรถตู้ที่ร่างของ อาฉลอง ไปที่วัดนั้น เลขทะเบียน นจ 1034 นนทบุรี นั่นเอง ...",
    "category": "entertain",
    "date": "14 ก.ย. 2567 20:13 น.",
    "publisher": "Thairath",
    "url": "https://www.thairath.co.th/entertain/news/2814421"
  },
  {
    "data": "\"อรุษ เส็นบัตร\" มือกาว \"ฟุตซอลทีมชาติไทย\" แฮปปี้เดบิวต์ใน “ฟุตซอลโลก 2024” ด้วยรางวัล MVP ขอบคุณเพื่อนเล่นเกมรับแน่น วันที่ 14 ก.ย. 67 อรุษ เส็นบัตร มือกาวฟุตซอลชายทีมชาติไทย เผยความรู้สึกหลังเซฟไป 17 ครั้ง ช่วยฟุตซอลไทย เฉือนชนะ โครเอเชีย 2-1 เก็บสามแต้มประเดิมนัดแรก ฟุตซอลโลก 2024 พร้อมคว้า Player of the Match ในเกมนี้มาครอง อรุษ เส็นบัตร กล่าวว่า ”เกมนี้ถือเป็นเกมที่ยากมาก แต่ทุกคนช่วยกันเล่นได้อย่างยอดเยี่ยม ต้องขอบคุณเพื่อนร่วมทีมที่ช่วยกันเล่นเกมรับจนสามารถพาทีมเก็บสามแต้มได้\" \"ส่วนตัวก็ดีใจที่ช่วยทีมเก็บสามแต้มได้ ทำให้ทีมประสบความสำเร็จในแมตช์แรก สภาพร่างกายตอนนี้พร้อมร้อยเปอร์เซ็นต์ อยากที่จะช่วยทีมในทุกนัดหลังจากนี้ต่อไป\" โปรแกรมนัดต่อไป ฟุตซอลชายทีมชาติไทย จะลงสนามในเกมฟุตซอลโลก 2024 รอบแบ่งกลุ่ม กลุ่มบี นัดที่สอง พบกับ คิวบา ที่สนาม บูคารา ยูนิเวอร์เซล สปอร์ต คอมเพล็กซ์ ในวันที่ 17 กันยายน 2567 เวลา 19.30 น. ตามเวลาประเทศไทย ถ่ายทอดสดทาง T Sports 7",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814418"
  },
  {
    "data": "หลังจากที่ทางครอบครัวภักดีวิจิตรได้เคลื่อนย้ายร่างของอาฉลอง ภักดีวิจิตรศิลปินแห่งชาติ ผู้กำกับละครและภาพยนตร์ชื่อดังที่จากไปเมื่อวานนี้ (13 ก.ย.) ด้วยโรคชรา และมีอาการปอดติดเชื้อแทรกซ้อน มาทำพิธีทางศาสนาที่วัดมกุฏกษัตริยาราม ศาลา 10 ซึ่งในวันนี้มีพิธีรดน้ำศพ และสวดอภิธรรมเป็นคืนแรก ซึ่งบรรยากาศในวันนี้เต็มไปด้วยความโศกเศร้าของครอบครัว และคนที่มาร่วมงาน ต่างยังทำใจไม่ได้กับการจากไปของผู้กำกับชื่อดังมากฝีมือคนนี้ และในค่ำคืนนี้ก็มีคนในแวดวงบันเทิงมาร่วมพิธีอย่างมากมาย ไม่ว่าจะเป็น ตู่ นพพล  เอก รังสิโรจน์  มดดำ คชาภา  นีโน่ เมทนี  โอริเวอร์ บีเวอร์  ดามพ์ ดัสกร  นก บริพันธ์  กรุง ศรีวิไล และเหล่านักแสดงที่เคยร่วมงานกับอาฉลองมาร่วมฟังสวดในคืนแรกอย่างมากมาย บันเทิงไทยรัฐออนไลน์ขอแสดงความเสียใจด้วยนะคะ ... ... ...",
    "category": "entertain",
    "date": "14 ก.ย. 2567 19:36 น.",
    "publisher": "Thairath",
    "url": "https://www.thairath.co.th/entertain/news/2814415"
  },
  {
    "data": "ทบ. จบปฏิบัติการเคลื่อนย้ายผู้ป่วยรายสุดท้ายออกจากพื้นที่สีแดงที่ติดน้ำท่วมอยู่ชุมชนเกาะทรายได้แล้ว โดยภารกิจต่อไปจะเป็นการช่วยเหลือและเฝ้าระวังพา วันที่ 14 ก.ย. 67 มีรายงานว่า ชุดปฏิบัติการการเคลื่อนย้ายคนออกจากพื้นที่สีแดงวันสุดท้าย ประกอบด้วย มณฑลทหารบก (มทบ.) 37 จำนวน 14 นาย หน่วยสงครามพิเศษทางเรือ (นสร.) จำนวน 6 นาย ศูนย์ต่อต้านผู้ก่อการร้ายสากล (ศตก.) 12 นาย ทีมหมอภาค 4 คน ชุดปีนเขา 3 คน รวมจำนวน 40 คน ปฏิบัติการเข้าไปในเส้นทางซอยเทศบาล 4 หน้าด่านสะพานมิตรภาพ ไปยังแยกคริสตจักรแม่สาย โดยการใช้รถแทรกเตอร์นำทาง ในการนำสิ่งกีดขวางออกจากเส้นทาง แต่ไม่สามารถเข้าไปยังเคสเป้าหมายที่เป็นผู้ป่วยเรดโค้ทได้ เนื่องจากมีกองทรายสูงกว่า 2 เมตร ชุดปฏิบัติการจึงได้เดินเท้าเข้าไปยังเป้าหมายผู้ป่วยบริเวณซอย 14 ซึ่งเป็นจุดที่น้ำไหลเชี่ยวที่สุด ... นายธนวัฒน์ ธีรัตนชัย ผู้ใหญ่บ้าน หมู่ 7 บ้านเกาะทราย ต.แม่สาย ได้นำทางทีมปฏิบัติการครั้งนี้ กล่าวว่า เกาะทรายเป็นจุดที่น้ำไหลเข้า โดยน้ำสายทะลุใต้สะพาน และพนังบริเวณนั้น พุ่งตรงที่ 5 แยกศาลเจ้า แยกสองทางพุ่งไป 5 แยกเกาะทราย และโบสถ์คริสต์ (โรงแรมอรษา) แล้วสะท้อนไปในซอยพญานาค 1 และไปซอย 12 จึงทำให้จุดนี้เป็นจุดไข่แดง แม้น้ำลดระดับลงแล้ว ความเชี่ยวของน้ำรุนแรงขึ้นกับน้ำที่ทะลักเข้าตามพนังกั้นน้ำตั้งแต่เกาะทราย ไม้ลุงขน และเหมืองแดง ที่แตกทั้งหมด 9 จุด ซึ่งในระหว่างเข้าไปบริเวณโรงแรมอรษา เฮลิคอปเตอร์ได้บินลงส่งอาหาร เพื่อแจกจ่ายให้กับผู้ติดค้างอยู่ในอาคารและตรงไปยังซอย 14 ที่เป็นจุดที่น้ำไหลเชี่ยวเพื่อไปยังเป้าหมายคนป่วย ชื่อ นางรอด ศรีวิชัย อายุ 65 ปี อยู่กลางซอย 14 ชุมชนเกาะทราย หลังจากศูนย์ได้รับแจ้งจากลูกของนางรอด เนื่องจากติดต่อไม่ได้ จึงได้เข้าไปรับ แต่ก่อนหน้านี้มีป้ายแปะหน้าบ้านว่าออกไปแล้ว ทางทีมจึงคิดว่าถูกหน่วยอื่นรับออกไป อย่างไรก็ตาม ทางทีมชุดปฏิบัติการได้รับการยืนยันจากครอบครัวว่าแม่อยู่ในบ้าน จึงเข้าไปสำรวจ เนื่องจากรถบรรทุกของ มทบ. 37 เข้าไปไม่ได้ ทางชุดปฏิบัติการจึงนำไถแทรกเตอร์ไปรับ ปรากฏว่านางรอดอยู่ในบ้านและมีอาการเจ็บเข่า เพราะหกล้ม ทำให้เดินไม่สะดวก และมีอาการความดันเบาหวาน ซึ่งเป็นการเดินทางออกมาจากจุดไข่แดงมาอย่างทุลักทุเล เมื่อถึงปากซอยก็ให้นางรอดได้นั่งพัก ก่อนที่จะฝ่ากระแสน้ำไหลเชี่ยวออกไปทางห้าแยกศาลเจ้า ที่กระแสน้ำไหลรุนแรงที่สุด นางรอด กล่าวด้วยท่าทีอิดโรยว่า ตอนแรกคนชวนออก แต่ตนไม่ออกไป เพราะคิดว่าน้ำจะขึ้นไม่มาก แล้วมือถือแบตหมด จึงไม่สามารถติดต่อใครได้ พ.อ.สิงหนาท โลสุยะ รองเสนาธิการ มทบ. 37 กล่าว วันนี้ได้ปิดงานสำหรับการเคลื่อนย้ายคนออกจากพื้นที่สีแดงของกองทัพ ตอนนี้ได้นำเคสที่ป่วยและต้องการออกจากพื้นที่ได้หมดแล้ว แต่จะยังมีการส่งอาหาร สำหรับผู้ที่อยู่ในพื้นที่น้ำเชี่ยว ซึ่งจะอยู่ในการดูแลของชุมชน และทางกองทัพยังเฝ้าระวัง เนื่องจากยังมีพายุและน้ำยังเข้ามาในพื้นที่. (ติดตาม ข่าวทั่วไทย ทั้งหมดที่นี่)",
    "category": "local",
    "date": "14 ก.ย. 2567 19:36 น.",
    "publisher": "Thairath",
    "url": "https://www.thairath.co.th/news/local/north/2814414"
  },
  {
    "data": "เอริก เทน ฮาก จัดการดรอป อเลฮานโดร การ์นาโช เป็นตัวสำรองทันที หลังมีดราม่ากดถูกใจบทสัมภาษณ์ของโรนัลโด อย่างไรก็ตามแหล่งข่าวของ แมนยูฯ ยืนยันว่าการไม่มีชื่อในเกมนี้เป็นเหตุผลด้านแท็กติก วันที่ 14 กันยายน 2567 สืบเนื่องจากเหตุการณ์ที่ อเลฮานโดร การ์นาโช ไปกดถูกใจบทสัมภาษณ์ของ คริสเตียโน โรนัลโด ที่ออกมาวิจารณ์ เอริก เทน ฮาก ในแง่ของทัศนคติในการเป็นผู้จัดการทีม แมนเชสเตอร์ ยูไนเต็ด โดย โรนัลโด ได้โจมตี เทน ฮาก ไว้ประมาณว่าเมื่อได้เป็นโค้ชของ แมนยูฯ ก็ไม่ควรออกมาพูดประมาณว่าปีนี้ทีมไม่มีลุ้นแชมป์ พรีเมียร์ลีก หรือ ยูฟ่า แชมเปียนส์ลีก เพราะนี่คือ แมนฯ ยูไนเต็ด หนึ่งในสโมสรที่ยิ่งใหญ่ที่สุดในโลก ซึ่งผลของการกระทำในครั้งนี้ก็คือริมเส้นชาวอาร์เจนไตน์ไม่มีชื่อในเกมที่ \"ปิศาจแดง\" บุกไปเยือน เซาแธมป์ตัน ในเกม พรีเมียร์ลีก อังกฤษ คู่แรกหลังจากเบรกทีมชาติ ส่งผลให้หลายฝ่ายก็คาดเดาว่ามีสาเหตุมาจากการกดถูกใจคำวิจารณ์ของ โรนัลโด อย่างไรก็ตาม ฟาบริซิโอ โรมาโน ออกมารายงานว่าแหล่งข่าวของ แมนยูฯ ยืนยันว่าสาเหตุที่ การ์นาโช ถูกดรอปในเกมนี้นั้นมาจากเหตุผลเรื่องแท็กติก ไม่ใช่การกระทำของเขาบนโลกโซเชียลมีเดียแต่อย่างใด",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814413"
  },
  {
    "data": "สถานการณ์ \"น้ำท่วมเชียงราย\" เริ่มคลี่คลาย ชาวบ้านชุมชนริมน้ำกกได้กลับเข้าพื้นที่เร่งทำความสะอาดบ้านแล้ว ส่วนสะพานข้ามแม่น้ำหลายจุด รถสามารถกลับมาสัญจรได้แล้ว วันที่ 14 กันยายน 2567 ผู้สื่อข่าวเดินทางไปที่ชุมชนเทิดพระเกียรติ ม.21 ต.รอบเวียง อ.เมืองเชียงราย ซึ่งเป็นชุมชนริมน้ำกก อยู่ติดกับชุมชนเกาะลอย พบว่าช่วงบ่ายวันนี้ น้ำลดเข้าสู่ภาวะปกติ ชาวบ้านเริ่มกลับเข้าไปทำความสะอาดบ้าน แต่ยังติดปัญหา เพราะน้ำประปายังใช้การไม่ได้ ในขณะที่ในบ้านยังมีโคลนสูงประมาณ 20-30 ซม. นายสมพร อยู่กุด อายุ 49 ปี เล่าว่า วันที่น้ำหลากท่วม ตนเพิ่งกลับมาจากทำงานที่ ต.บ้านดู่ พอมาถึงที่บ้านน้ำก็ท่วมถึงระดับเอวแล้ว แต่ตนก็ยังฝ่าน้ำเข้าไปในบ้านเพื่อเก็บของให้ลูกเมีย แต่ปรากฏว่าน้ำมาเร็วมาก เก็บของอะไรไม่ทันสักอย่าง แป๊บเดียวน้ำก็ท่วมมาถึงเกือบมิดกำแพง ตนต้องปีนขึ้นไปนอนบนหลังคาบ้านเกือบครึ่งวัน ก่อนที่จะมีคนข้างบ้านเรียกให้ไปนอนบ้านของเขา เพราะข้างบ้านเป็นบ้าน 2 ชั้น ตนก็เลยได้ไปอาศัยข้างบ้านนับจากนั้น ส่วนคนอื่นๆ ทราบว่าได้อพยพไปอยู่ที่วัดพระสิงห์กันหมด ครั้งนี้ถือว่าน้ำท่วมสูง และมาเร็วมาก เก็บของไม่ทัน แทบหมดเนื้อหมดตัว แต่ก็ยังไม่ท้อ ต้องสู้ต่อไป ... ด้าน นายบุญลือ คำน้อย อายุ 71 ปี กล่าวว่า เมื่อช่วงปี 2537 ที่ชุมชนเทิดพระเกียรติเคยมีน้ำท่วม แต่ครั้งนั้นน้ำไม่สูงเท่าครั้งนี้ น้ำสูงแค่ประมาณครึ่งหน้าแข้ง แต่ครั้งนี้น้ำมาเร็วและแรง พวกตนก็เลยหนีน้ำไปอาศัยนอนที่วัดพระสิงห์กันหมด หลังจากนี้ก็อยากให้ทางภาครัฐช่วยมาล้างทำความสะอาดบ้านให้หน่อย สำหรับสถานการณ์ล่าสุด น้ำได้ลดระดับลงเรื่อยๆ ที่ชุมชนที่เคยเป็นพื้นที่สีแดง ตอนนี้น้ำลดจนเกือบปกติแล้ว ถนนข้ามน้ำกก รถสามารถวิ่งผ่านได้แล้ว ทั้งสะพานข้ามน้ำกก ถนนพหลโยธิน สะพานขัวพญามังราย สะพานแม่ฟ้าหลวง และสะพานเฉลิมพระเกียรติ (ท.6) หลังจากนี้ก็จะต้องเข้าสู่กระบวนการฟื้นฟู และทำความสะอาดต่อไป ด้านการประปาส่วนภูมิภาค ซึ่งถูกน้ำเอ่อท่วมจนส่งผลกระทบต่อเครื่องจักรผลิตน้ำประปาใน 3 จุด ได้แก่ เครื่องสูบน้ำแรงสูง และโรงใส่สารเคมี ซึ่งตั้งอยู่ภายในสำนักงานการประปาส่วนภูมิภาคจังหวัดเชียงราย และเครื่องสูบน้ำแรงต่ำ ซึ่งตั้งอยู่ภายใน มทบ.37 มอเตอร์จมน้ำพังเสียหาย ตอนนี้เจ้าหน้าที่เร่งถอดมอเตอร์ออกมาอบไล่ความชื้น และทำงานแข่งกับเวลามากว่า 2 วัน เพื่อเร่งคืนระบบผลิตน้ำประปาให้สามารถกลับมาทำงานตามปกติโดยเร็วที่สุด เพื่อบรรเทาความเดือดร้อนให้กับชาวบ้าน. (ติดตาม ข่าวทั่วไทย ทั้งหมดที่นี่)",
    "category": "local",
    "date": "14 ก.ย. 2567 18:50 น.",
    "publisher": "Thairath",
    "url": "https://www.thairath.co.th/news/local/north/2814411"
  },
  {
    "data": "หลังจากที่ทางครอบครัวได้เคลื่อนย้ายร่างของอาฉลอง ภักดีวิจิตรศิลปินแห่งชาติ ผู้กำกับละครและภาพยนตร์ชื่อดังที่จากไปเมื่อวานนี้ (13 ก.ย.) ด้วยโรคชรา และมีอาการปอดติดเชื้อแทรกซ้อน มาทำพิธีทางศาสนาที่วัดมกุฏกษัตริยาราม ศาลา 10 ซึ่งในวันนี้จะมีพิธีรดน้ำศพ และสวดอภิธรรมเป็นลำดับถัดไป ซึ่งในวันนี้ก็มีคนในแวดวงบันเทิงมาร่วมพิธีอย่างมากมาย ไม่ว่าจะเป็น ตู่ นพพล  เอก รังสิโรจน์  นีโน่ เมทนี  โอริเวอร์ บีเวอร์  ดามพ์ ดัสกร  นก บริพันธ์  กรุง ศรีวิไล และเหล่านักแสดงที่เคยร่วมงานกับอาฉลองมาร่วมงานอีกมากมาย ในเวลา 17.30 น. “พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว” ทรงพระกรุณาโปรดเกล้าฯ พระราชทานน้ำหลวงอาบศพ พร้อมเครื่องเกียรติยศประกอบศพ แด่ผู้วายชนม์ โดยมีผู้แทนพระองค์ได้เชิญพวงมาลาหลวงจาก “พระบาทสมเด็จพระวชิรเกล้าเจ้าอยู่หัว” พวงมาลาหลวง “สมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง” พวงมาลาหลวง “สมเด็จพระนางเจ้าสุทิดา พัชรสุธาพิมลลักษณ พระบรมราชินี” และพวงมาลาหลวง “สมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี” นับเป็นเครื่องประดับเกียรติของศิลปินแห่งชาติ “นายบุญฉลอง ภักดีวิจิตร” และครอบครัวอย่างหาที่สุดไม่ได้ ... ช่วงเวลา 18.00 น. ทางกรมส่งเสริมวัฒนธรรม ได้เดินทางมาเป็นประธานในพิธีพระราชทานน้ำหลวงอาบศพในครั้งนี้ หลังจากนั้นช่วงเวลา 18.30 น. ได้เริ่มพิธีพระราชทานน้ำหลวงอาบศพ ซึ่งก็มีประชาชนมาร่วมพิธีจนแน่นพื้นที่ ก่อนจะเริ่มพิธีสวดอภิธรรมในเวลาต่อมา ... ...",
    "category": "entertain",
    "date": "14 ก.ย. 2567 18:46 น.",
    "publisher": "Thairath",
    "url": "https://www.thairath.co.th/entertain/news/2814407"
  },
  {
    "data": "“เอกนัฏ พร้อมพันธุ์” มอบนโยบายข้าราชการกระทรวงอุตสาหกรรม ต้องโปร่งใส 3 ปฏิรูป 3 แนวทาง ประกาศย้ำไม่ต้องกลัวผู้มีอิทธิพล หรือใครแทรกแซง หากใช้หัวใจในการทำงาน เมื่อวันที่ 14 กันยายน 2567 ที่โรงแรมเดอะกรีนเนอรี่ รีสอร์ท เขาใหญ่ จ.นครราชสีมา นายเอกนัฏ พร้อมพันธุ์ รัฐมนตรีว่าการกระทรวงอุตสาหกรรม เปิดเผยว่า ตนได้มอบนโยบาย “การปฏิรูปอุตสาหกรรม สู่เศรษฐกิจยุคใหม่ ทันสมัย สะอาด สะดวก โปร่งใส 3 ปฏิรูป 3 แนวทาง” ให้กับข้าราชการกระทรวงอุตสาหกรรม ทั้งส่วนกลางและส่วนภูมิภาคทั่วประเทศร่วมพันคนที่โรงแรมเดอะกรีนเนอรี่ เพราะความท้าทายของภาคอุตสาหกรรมต่อจากนี้ ไม่ใช่แค่การเพิ่มมูลค่าทางเศรษฐกิจ แต่สิ่งสำคัญที่จำเป็นต้องใส่ใจ คือ การสร้างความยั่งยืนด้านสิ่งแวดล้อมควบคู่ไปกับความเป็นอยู่ของพี่น้องประชาชน สำหรับการปฏิรูปที่ 1 “การจัดการกากสารพิษที่ทำร้ายชีวิตประชาชน” โดยปรับการบริหารจัดการกากอุตสาหกรรมทั้งระบบ เพื่อคืนน้ำสะอาด อากาศบริสุทธิ์ให้ประชาชน โดยการแก้ไขกฎหมายเพื่อส่งเสริมให้เกิดความยั่งยืน การเพิ่มโทษอาญา การปฏิรูปที่ 2 “Save อุตสาหกรรมไทย” สร้างความเท่าเทียมในการแข่งขันของ SMEs บังคับใช้กฎหมายกับสินค้าต่างชาติที่ไม่ได้มาตรฐานที่ทะลักเข้าไทย สนับสนุนอุตสาหกรรมต่างชาติลงทุนในไทย รวมถึงยกระดับขีดความสามารถให้ผู้ประกอบการไทยแข่งขันได้ และการปฏิรูปที่ 3 “การสร้างอุตสาหกรรมเศรษฐกิจใหม่” รองรับการปรับโครงสร้างเศรษฐกิจใหม่ ปรับเปลี่ยนสายการผลิตและเทคโนโลยีในประเทศ ยกระดับผลิตภาพการผลิตเพื่อเพิ่มขีดความสามารถในการแข่งขัน ส่งเสริมอุตสาหกรรมให้ก้าวทันโลก ยกระดับผลิตภาพด้วยเทคโนโลยีสมัยใหม่ นายเอกนัฏ กล่าวต่อว่า ทั้ง 3 แนวทางถือเป็นอาวุธที่เจ้าหน้าที่กระทรวงอุตสาหกรรมทำงานพิชิตเป้าหมายได้โดย 1. การสร้างความร่วมมือพันธมิตรห่วงโซ่อุตสาหกรรมที่สมบูรณ์แบบ 2. การจัดตั้งกองทุนเพื่อการปฏิรูประบบอุตสาหกรรม และ 3. การปรับกฎหมายและภารกิจเข้าสู่ภาครัฐดิจิทัล สร้าง Ease of Doing Business“ท่านไม่ต้องกลัวผู้มีอิทธิพล หรือใครมุ่งหวังแทรกแซง ขอให้ข้าราชการอุตสาหกรรมทุกท่านใช้หัวใจในการทำงาน มีหัวใจคือประชาชน มีจิตใจคือทุ่มเทในการทำงานเพื่อประชาชน” ...   ",
    "category": "politic",
    "date": "14 ก.ย. 2567 18:46 น.",
    "publisher": "Thairath",
    "url": "https://www.thairath.co.th/news/politic/2814412"
  },
  {
    "data": "iShowSpeed เกือบตัดสินใจปิดสตรีมกลางคันในเวียดนาม ทั้งๆ ที่เพิ่งผ่านไปแค่ 30 นาที เนื่องจากโดนฝูงชนแห่เข้ามารุมจนไม่สามารถเคลื่อนตัวไปไหนได้แม้แต่น้อย วันที่ 14 กันยายน 2567 หลังจากที่พักสตรีมไป 1 วันเต็มๆ ล่าสุด ไอโชว์สปีด (iShowSpeed) ยูทูบเบอร์ชื่อดังก้องโลก ปรากฏตัวที่ประเทศเวียดนาม หลังจากเสร็จสิ้นการสตรีมที่ประเทศไทยและประเทศฟิลิปปินส์ โดยการมาเยือนแผ่นดินเวียดนามในครั้งนี้ สปีด ก็ได้รับการต้อนรับจากแฟนคลับอย่างล้นหลามตามเคย แต่ทว่าการต้อนรับของคนเวียดนามดูจะมากเกินงามไปหน่อย เพราะ สปีด โดนพลังฝูงชนเข้ามารุมล้อม จนทำให้เขาหายใจแทบไม่ออก แถมยังไม่สามารถเดินไปไหนได้เลย ซึ่งพอฝ่าฝูงชนกลับมาขึ้นรถได้ สปีด ก็เอ่ยปากว่าอาจจะต้องปิดสตรีมทั้งๆ ที่เวลาผ่านไปแค่ 30 นาทีเท่านั้น บรรดาช่องแชทต่างก็ถาโถมกันเข้ามาคอมเมนต์ตำหนิพฤติกรรมของชาวเวียดนามกันแบบเละเทะ มิหนำซ้ำบางคนก็ได้ยกการสตรีมในประเทศไทยที่แทบจะปราศจากปัญหาตลอดทั้ง 2 วัน ขึ้นมาเปรียบเทียบ อย่างไรก็ตามถึงแม้เขาจะไม่สบอารมณ์กับเหตุการณ์ที่เกิดขึ้นสุดๆ แต่ สปีด ก็ตัดสินใจให้โอกาสคนเวียดนามอีกครั้ง โดยเขาประกาศผ่านสตรีมเลยว่าถ้าเขาลงรถครั้งถัดไปแล้วเป็นแบบนี้อีก เขาจะทำการปิดสตรีมทันที",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814403"
  },
  {
    "data": "\"ฟุตซอลทีมชาติไทย\" ประเดิมเก็บสามแต้ม เมื่อเอาชนะ \"โครเอเชีย\" 2-1 ในศึก ฟุตซอลชิงแชมป์โลก 2024 รอบแบ่งกลุ่ม นัดแรก ที่อุซเบกิสถาน วันที่ 14 ก.ย. 67 การแข่งขันฟุตซอล ชิงแชมป์โลก 2024 หรือ FIFA Futsal World Cup 2024 สนามบูคารา ยูนิเวอร์เซล สปอร์ต คอมเพล็กซ์ ประเทศอุซเบกิสถาน \"โต๊ะเล็กช้างศึก\" ฟุตซอลทีมชาติไทย ภายใต้การนำทีม มิเกล โรดริโก หัวหน้าผู้ฝึกสอนชาวสเปน นำทีมลงสนามพบกับ \"โต๊ะเล็กตาหมากรุก\" ฟุตซอลทีมชาติโครเอเชีย ผลปรากฎว่า \"โต๊ะเล็กช้างศึก\" ฟุตซอลทีมชาติไทย เอาชนะ \"โต๊ะเล็กตาหมากรุก\" ฟุตซอลทีมชาติโครเอเชีย ไปด้วยสกอร์ 2-1 โดย ไทย ได้ประตูจาก มูฮัมหมัด อุสมานมูซา นาทีที่ 3  รณชัย จูงวงษ์สุข นาทีที่ 30 ส่วนโครเอเชีย ได้ประตูจาก เซคูลิค อันโตนิโอ นาทีที่ 31 ของเกม ทำให้ทีมของ มิเกล โรดริโก ประเดิมเก็บสามคะแนนเต็ม และเป็นชัยชนะเหนือทีมจากชาติยุโรป ได้เป็นครั้งแรก ในรอบ 24 ปี เลยทีเดียว สำหรับนัดที่ 2 \"โต๊ะเล็กช้างศึก\" ฟุตซอลทีมชาติไทย จะลงสนามพบกับ ทีมชาติคิวบา ในช่วงค่ำวันอังคารที่ 17 กันยายน 2567 ฟาดแข้ง 19.30 น. ตามเวลาประเทศไทย",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814365"
  },
  {
    "data": "“วัน อยู่บำรุง-สามารถ เจนชัยจิตรวนิช” แท็กทีมโพสต์คลิปพร้อมภาพหมู่กับ “บิ๊กป้อม” ชื่นมื่น บอกลุงอารมณ์ดี มีความสุข ไม่มีความกังวลเรื่องคลิปหลุด เมื่อเวลา 14.00 น. วันที่ 14 ก.ย. 2567 นายวัน อยู่บำรุง กรรมการบริหารพรรคพลังประชารัฐ (พปชร.) และนายสามารถ เจนชัยจิตรวนิช รองโฆษกพรรคพปชร. พร้อมใจกันโพสต์ภาพถ่ายและคลิปที่ถ่ายร่วมกับ พล.อ.ประวิตร วงษ์สุวรรณ ส.ส.บัญชีรายชื่อ ในฐานะหัวหน้าพรรค พร้อมนายพยม พรหมเพชร อดีต ส.ส.สงขลา ร.ต.ต. มณฑล โพธิ์คาย อดีต ส.ส.กทม. พร้อมโพสต์ข้อความเดียวกันว่า ตนพร้อมนายสามารถ นายพยม และ ร.ต.ต. มณฑล ได้เข้าพบ พล.อ.ประวิตร ในการวางแผนขับเคลื่อนนโยบายในพื้นที่ กทม. และ จ.สงขลา ทั้งนี้ พล.อ.ประวิตร อารมณ์ดี มีความสุข ไม่มีความกังวลในเรื่องคลิปหลุดที่ออกมาก่อนหน้านี้แต่อย่างใด ทั้งนี้ ยังกำชับให้ทุกคนเร่งช่วยเหลือพ่อแม่พี่น้องประชาชนในทุกมิติ ",
    "category": "politic",
    "date": "14 ก.ย. 2567 18:33 น.",
    "publisher": "Thairath",
    "url": "https://www.thairath.co.th/news/politic/2814410"
  },
  {
    "data": "“โจ๊บ เบลลิงแฮม” ต้องการทวงคืนแม่จากพี่ชาย เรียก “จูด เบลลิงแฮม” คนไร้ประโยชน์ โตขนาดนี้ต้องให้แม่ช่วยทำอาหารขับรถให้ วันที่ 14 ก.ย. 67 จู๊ด เบลลิงแฮม สตาร์ของ “ราชันชุดขาว” เรอัล มาดริด อาจจะเป็นหนึ่งในนักฟุตบอลที่ดีที่สุดในโลก แต่ โจ๊บ เบลลิงแฮม น้องชายของเขา บอกว่าเขา \"ไร้ประโยชน์\" ในการใช้ชีวิตประจำวัน จู๊ด เบลลิงแฮม เปิดโอกาสให้แฟนบอลได้สัมผัสชีวิตนอกสนามของเขาผ่านยูทูบของช่อง “Jude Bellingham” มีเหตุการณ์ที่ จู๊ด พูดคุยกับ คาร์โล อันเชล็อตติ ผู้จัดการทีม เรอัล มาดริด มีโมเมนต์ที่โค้ชแซวมิดฟิลด์ทีมชาติอังกฤษ วัย 21 ปีว่า “ซื้อผู้เล่นผิดคน” หลังได้เห็นฟอร์มของ โจ๊บ เบลลิงแฮม น้องชายของเขา ตัดภาพไปที่ โจ๊บ เบลลิงแฮม มิดฟิลด์ทีม ซันเดอร์แลนด์ เอ่ยปากแนะนำ  จู๊ด เบลลิงแฮม ให้ไปเรียนทำอาหาร ขับรถรถยนต์ เพื่อหวังให้แม่กลับมาอยู่กับตนที่อังกฤษ พร้อมพูดแบบติดตลกว่า จู๊ด มันไร้ประโยชน์ เรื่องนี้เขาคงทำได้แค่ทำใจ โจ๊บ กล่าวว่า \"บางทีถ้า จู๊ด เบลลิงแฮม ไปเรียนทำอาหาร และขับรถยนต์ได้ แม่อาจได้ย้ายกลับมาอยู่กับผม แต่ไม่ล่ะ จู๊ด มันไร้ประโยชน์ และผมคงทำได้เพียงแค่ทำใจใช่ไหม\" ชมคลิปคลิกที่นี่ สำหรับ เดนิส คุณแม่ของเด็กชาย 2 คนนี้ ได้ย้ายไปอยู่ที่กรุงมาดริดเพื่อคอยดูแล จู๊ด เบลลิงแฮม ขณะที่มาร์ก ผู้เป็นพ่อยังคงอยู่ที่อังกฤษกับ โจ๊บ เบลลิงแฮม วัย 18 ปี ซึ่งเล่นให้กับ ซันเดอร์แลนด์ อยู่ในขณะนี้",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814391"
  },
  {
    "data": "“ประเสริฐ จันทรรวงทอง” เผย เรื่องร้องเรียนอาชญากรรมออนไลน์ลดลง หลังกระทรวงดีอี เดินหน้าปราบปรามแก๊งคอลเซ็นเตอร์ และสุ่มตรวจสอบเสาสัญญาณผู้ให้บริการโทรศัพท์เคลื่อนที่พื้นที่ชายแดนจริงจัง เตรียมขับเคลื่อนนโยบายเร่งด่วนดึงดูดนักลงทุนต่อ วันที่ 14 ก.ย. นายประเสริฐ จันทรรวงทอง รองนายกฯ และ รมว.ดิจิทัลเพื่อเศรษฐกิจและสังคม (ดีอี) กล่าวภายหลังเสร็จสิ้นการแถลงนโยบายรัฐบาลต่อที่ประชุมรัฐสภาว่า ในส่วนของนโยบายรัฐบาลที่ น.ส.แพทองธาร ชินวัตร นายกฯ ได้แถลงต่อที่ประชุมรัฐสภาไปนั้น มีหลายเรื่องที่กระทรวงดีอีต้องเข้าไปมีส่วนขับเคลื่อน โดยเฉพาะนโยบายเร่งด่วนข้อที่ 9 เกี่ยวกับการเร่งแก้ไขปัญหาอาชญากรรมออนไลน์ การเพิ่มศักยภาพและประสิทธิภาพในการป้องกันและปราบปรามแก๊งคอลเซ็นเตอร์ รวมถึงอาชญากรรมออนไลน์ในรูปแบบใหม่ ๆ กระทรวงดีอี โดยความร่วมมือกับหลายหน่วยงานก็ได้ดำเนินการมาอย่างต่อเนื่องอยู่แล้ว โดย 1 ปีที่ผ่านมา ผลงานการปฏิบัติงานของการจัดตั้งศูนย์ปฏิบัติการต่อต้านอาชญากรรมออนไลน์ (Anti-Online-Scam Operation Center: AOC) โทร 1441 หรือศูนย์ AOC 1441 ตั้งแต่วันที่ 1 พ.ย. 66 พบว่ามีเรื่องร้องเรียนลดลงจากเดิม รวมถึงมูลค่าความเสียหายลดลงด้วย นอกจากนี้ก็ยังได้ดำเนินมาตรการ “ระเบิดสะพานโจร” สุ่มตรวจสอบเสาสัญญาณของผู้ให้บริการโทรศัพท์เคลื่อนที่ และผู้ให้บริการอินเทอร์เน็ตในพื้นที่ชายแดน ที่อาจมีความเสี่ยงให้ขบวนการอาชญากรรมออนไลน์ หรือแก๊งคอลเซ็นเตอร์ ที่มีฐานอยู่บริเวณชายแดน ตลอดจนการประสานความร่วมมือระหว่างประเทศ โดยมีการลงนามความร่วมมือระหว่างกระทรวงดีอีไทย และกระทรวงการไปรษณีย์และโทรคมนาคมแห่งราชอาณาจักรกัมพูชาในการปราบปรามแก๊ง Call Center และ HybridScam นายประเสริฐ กล่าวว่าที่ผ่านมา กระทรวงดีอี ได้เดินหน้าปราบปรามแก๊งคอลเซ็นเตอร์ และอาชญากรรมออนไลน์มาอย่างต่อเนื่อง แต่ก็ทราบดีว่าโจรออนไลน์เหล่านี้ยังคงสร้างความเดือดร้อนให้ประชาชนไม่หยุด รัฐบาลโดยท่านนายกฯ แพทองธาร จึงได้ดำริให้เรื่องนี้เป็นนโยบายเร่งด่วน และในนโยบายของรัฐบาลยังมีอีกหลายเรื่องที่กระทรวงดีอีต้องเข้ามาร่วมขับเคลื่อนทั้งในแง่เศรษฐกิจและสังคม ไม่ว่าจะเป็นการขับเคลื่อนเศรษฐกิจดิจิทัล เพื่อสร้างโอกาสและรายได้ให้แก่คนไทย รวมทั้งการพัฒนากำลังคนดิจิทัล สร้างภูมิทัศน์ประเทศไทยให้มีความพร้อมด้วยดิจิทัลในทุกมิติ เพื่อดึงดูดนักลงทุน และชาวต่างชาติที่ต้องการเข้ามาอาศัย แต่ขณะเดียวกันก็ต้องช่วยเหลือผู้ประกอบการ SMEs ไทยที่ไม่ได้รับความเป็นธรรมในการแข่งขันของแพลตฟอร์มต่างชาติด้วย ...",
    "category": "politic",
    "date": "14 ก.ย. 2567 18:12 น.",
    "publisher": "Thairath",
    "url": "https://www.thairath.co.th/news/politic/2814409"
  },
  {
    "data": "อ.ปากคาด จ.บึงกาฬ เริ่มอ่วม น้ำโขงล้นตลิ่งเอ่อท่วมลานพญานาค และชุมชนใกล้เคียง ผวจ.เร่งสั่งการ ตั้งศูนย์ช่วยเหลือผู้ประสบภัย เมื่อเวลา 14.00 น. วันที่ 14 ก.ย. 2567 ผู้สื่อข่าวรายงานว่า ระดับน้ำในแม่น้ำโขงที่ไหลผ่านจังหวัดบึงกาฬ บ่ายวันนี้วัดได้ 13.20 เมตร เพิ่มขึ้นจากเมื่อเช้านี้ 10 เซนติเมตร อยู่ต่ำกว่าตลิ่ง 0.80 เมตร (ตลิ่ง 14.00 ม.) ส่งผลให้ในพื้นที่บริเวณลานพญานาค ต.ปากคาด อ.ปากคาด จ.บึงกาฬ น้ำโขงล้นตลิ่งไหลเข้าท่วมบริเวณลานพญานาค และชุมชนลุ่มต่ำที่อยู่ติดลานพญานาค ในเขตเทศบาลตำบลปากคาด ระดับน้ำสูงตั้งแต่ 10 ซม. ถึง 50 ซม. โดย นายทวี ชณรงค์ นายอำเภอปากคาด สั่งการให้เทศบาลตำบลปากคาด ตั้งศูนย์ช่วยเหลือผู้ประสบภัยไว้บริเวณลานเอนกประสงค์โรงพักเก่า ในเขตเทศบาลปากคาด เพื่อช่วยเหลือผู้ประสบภัย มีทั้งโรงทาน อาหารน้ำดื่ม จากหน่วยพัฒนาการเคลื่อนที่ 26 และศูนย์บริการด้านสุขภาพจากโรงพยาบาลปากคาด ไว้คอยอำนวยสะดวกแก่ประชาชน ล่าสุด นายทรงศักดิ์ ทองศรี รมช.มท.2 พร้อมด้วยนายจุมพฏ วรรณฉัตรสิริ ผวจ.บึงกาฬ นายวิชาญ แท่นหิน ผู้อำนวยการศูนย์ป้องกันและบรรเทาสาธารณภัย เขต 7 สกลนคร ปภ.จังหวัดบึงกาฬ พันเอก นิติปกรณ์ คชมหิทธิ์ ผบ.หน่วยพัฒนาการเคลื่อนที่ 26 สำนักงานพัฒนาภาค 2 หน่วยบัญชาการทหารพัฒนา (ผบ.นพ.ค.26 สนภ.2 หน่วยบัญชาการทหารพัฒนา) เจ้าหน้าที่เทศบาลตำบลปากคาด และหน่วยงานที่เกี่ยวข้อง ลงพื้นที่ติดตามสถานการณ์น้ำ พร้อมรับฟังการบรรยายสรุปจาก ปภ.และเทศบาลปากคาด ... จากนั้นร่วมกับ ทหารจากกองพันทหารราบที่ 3 กรมทหารราบที่ 13 ทหารหน่วยพัฒนาการเคลื่อนที่ 26 ตำรวจ สภ.ปากคาด ตำรวจน้ำบึงกาฬ เจ้าหน้าที่เทศบาลตำบลปากคาด และประชาชนจิตอาสาร่วมกับกรอกกระสอบ เพื่อนำไปแจกจ่ายให้กับประชาชนที่ได้รับผลกระทบ รอบๆ ลานพญานาค และลงพื้นที่ตรวจเยี่ยมให้กำลังใจแก่ผู้ประสบภัยกว่า 30 หลังคาเรือน นายทรงศักดิ์ ทองศรี รมช.มท. กล่าวว่า สถานการณ์น้ำรัฐบาลก็ไม่ได้นิ่งนอนใจอะไร นายกได้มอบให้รัฐมนตรีลงพื้นที่ต่างๆ พร้อมบูรณาการกับหน่วยงานต่างๆ ในการแก้ไขปัญหา ทำให้ประชาชนมีความอุ่นใจ ในการทำงานของรัฐบาล ส่วนที่ลงพื้นที่ตอนนี้ในเขตเทศบาลตำบลปากคาด ซึ่งแม่น้ำโขงเอ่อล้นมา บางจุดน้ำสูงประมาณ 60 ซม. เบื้องต้นสั่งการทุกหน่วยให้บูรณาการทำงานร่วมกัน เพื่อแก้ไขปัญหาให้พี่น้องประชาชน ทหารพัฒนาก็นำรถทำน้ำดื่มสะอาดเคลื่อนที่มาให้บริการพี่น้องประชาชน โดยรอบพื้นที่ที่ได้รับผลกระทบ น้ำท่วมปีนี้ถือว่าเป็นภัยธรรมชาติ ซึ่งการป้องกันก็ค่อนข้างลำบาก ในภาพรวมแล้วเฉลี่ยน้ำขึ้นชั่วโมงละ 3 ซม. ตกวันละประมาณ 60 ซม. ฝากถึงพี่น้องประชาชนการติดตามข่าวสารเป็นข้อมูลที่สำคัญ ต้องติดตามข่าว ต้องดูการแจ้งเตือน และที่สำคัญต้องคาดหมายตัวเองด้วยว่า พื้นที่ที่เราอยู่มันต่ำหรือสูงกว่าระดับที่น้ำท่วม จะได้มีโอกาสป้องกันตัวเองหรือแจ้งเตือนข่าวสารให้กับทางราชการ ไม่ว่าจะเป็น อปท. เป็นอำเภอ เป็นจังหวัด หรือ ปภ. ที่จะต้องนำข่าวสารมาบูรณาการกันจะได้รู้ว่าพื้นที่ไหนมีปัญหา จะได้ป้องกันได้ทันเวลา อย่าทิ้งข้อมูลเพราะทุกท่านที่อยู่ในพื้นที่จะเห็นเลยว่าระดับน้ำที่ไหนสูงที่ไหนต่ำ น้ำมันเพิ่มขึ้นยังไง มันน่ากลัวไหม และจะต้องแจ้งข่าวสารให้หน่วยงานราชการป้องกันได้อย่างไร. (ติดตาม ข่าวทั่วไทย ทั้งหมดที่นี่) ... ",
    "category": "local",
    "date": "14 ก.ย. 2567 18:09 น.",
    "publisher": "Thairath",
    "url": "https://www.thairath.co.th/news/local/northeast/2814401"
  },
  {
    "data": "แกนนำพรรคประชาชน จัดเต็มกระจายทัพ ตระเวนขึ้นรถแห่หาเสียงทั่วเมืองพิษณุโลก ขอชาวบ้านช่วยเทคะแนนให้ “โฟล์ค ณฐชนน” พรุ่งนี้ ในเวทีเลือกตั้งซ่อม เพื่อสานต่อการทำงานจาก “หมออ๋อง” วันที่ 14 ก.ย. 2566 ผู้สื่อข่าวรายงานว่าทางพรรคประชาชน นำโดยนายพิธา ลิ้มเจริญรัตน์ อดีตหัวหน้าพรรคก้าวไกล นายชัยธวัช ตุลาธน อดีตหัวหน้าพรรคก้าวไกล นายพิจารณ์ เชาวพัฒนวงศ์ อดีตรองหัวหน้าพรรคก้าวไกล น.ส.พรรณิการ์ วานิช คณะกรรมการคณะก้าวหน้า ผู้ช่วยผู้สมัครหาเสียง “หมออ๋อง” นายปดิพัทธ์ สันติภาดา อดีตรองประธานสภาผู้แทนราษฎรคนที่ 1 ที่เป็นเจ้าของพื้นที่เดิม และ สส.ในพรรคก้าวไกล ต่างขึ้นรถแห่กระจายไปทั่วเมืองพิษณุโลก เพื่อช่วยนายณฐชนน ชนะบูรณาศักดิ์ หรือโฟล์ค ผู้สมัคร สส. พิษณุโลก เขต 1 พรรคประชาชน หาเสียงเลือกตั้งโค้งสุดท้ายเพื่ออ้อนขอคะแนนในการสานการทำงานต่อจาก“หมออ๋อง”และรณรงค์ให้คนออกมาใช้สิทธิ์เลือกตั้ง ก่อนจะสิ้นสุดการหาเสียงในเวลา 18.00 น. วันนี้ ตามที่กฎหมายคณะกรรมการการเลือกตั้งกำหนดไว้ ... ขณะที่นายพิธา ลิ้มเจริญรัตน์ อดีตหัวหน้าพรรคก้าวไกล เผยว่า มีมั่นใจเต็มที่สำหรับการเลือกตั้งซ่อม พิษณุโลก เขต 1 ในวันพรุ่งนี้ (15 ก.ย.) ที่พรรคประชาชนส่งนายณฐชนน ชนะบูรณาศักดิ์ ลงท้าชิงกับนายจเด็ศ จันทรา จากพรรคเพื่อไทย พร้อมมองว่าทุกการเลือกตั้งมีความยากง่ายแตกต่างกัน ชื่นชมการวางแผนของทีมหาเสียงในพื้นที่ ส่วนตนเองแค่ทำหน้าที่เป็นแค่โค้ชมากกว่า ส่วนกรณีที่คู่แข่งชูการเลือกคนไปเป็นรัฐบาลหรือฝ่ายค้าน นายพิธา เชื่อว่าคนพิษณุโลกเข้าใจว่า เป็นการเข้าไปทำงานเป็นปากเสียงให้ประชาชน และทำงานอย่างตรงไปตรงมา ไม่ใช่แค่การตีกรอบเป็นฝ่ายค้านหรือรัฐบาล เพื่อให้ตนเองได้เปรียบ",
    "category": "politic",
    "date": "14 ก.ย. 2567 17:48 น.",
    "publisher": "Thairath",
    "url": "https://www.thairath.co.th/news/politic/2814405"
  },
  {
    "data": "ในวันนี้ทางครอบครัวได้จัดพิธีทางศาสนาให้กับอาฉลอง ภักดีวิจิตรณ วัดมกุฏกษัตริยาราม ศาลา 10 ซึ่งบรรยากาศในวันนี้เต็มไปด้วยความโศกเศร้า และก่อนเริ่มพิธีรดน้ำศพเล็ก พิมพ์สุภัคภรรยา และป๋าโก๋ พิเชษฐ ศรีราชาผู้จัดและผู้กำกับ ลูกศิษย์ ได้เปิดใจกับสื่อมวลชน ถึงการสูญเสียในครั้งนี้ว่า - อาฉลองเข้าโรงพยาบาลตั้งแต่ 28 ส.ค. จนถึง 13 ก.ย. ตนได้เข้าไปหาอาฉลองทุกวัน ยกเว้นช่วงที่คุณหมองดเยี่ยม - ขั้นตอนการรักษา ช่วงหลังมีการใส่ท่อ ทำให้อาฉลองพูดคุยไม่ได้ สื่อสารด้วยการจับมือ บอกให้อาแข็งแรงไวๆ จะได้ไปเที่ยวที่กอง ไปทานข้าวที่กอง อาก็ยิ้มมีความสุข - ช่วงที่ป่วยแรกๆ อาฉลองอาการดีขึ้นมากแล้ว เพิ่งจะมาทรุดในช่วงหลัง อาจจะเป็นเพราะอากาศและก็อายุ - บอกอาฉลองไม่ต้องห่วงทุกอย่าง ไม่มีอะไรให้ห่วง - ครอบครัวเริ่มทำใจ เพราะอาฉลองก็อายุ 94 แรงก็ไม่ค่อยไหว - ตอนนี้อาฉลองไปสบายแล้ว หลับให้สบาย ไม่ต้องห่วงอะไรทั้งนั้น และขอบพระคุณในกำลังใจทุกคนที่ส่งมาให้ ... - ยอมรับว่าอาฉลองห่วงตนมาก เพราะตนนั้นอยู่คนเดียว แต่ก็บอกว่าไม่ต้องห่วง หลับให้สบาย ไม่ต้องเจ็บแล้ว ด้าน ป๋าโก๋ พิเชษฐ ศรีราชา ผู้จัดและผู้กำกับ ลูกศิษย์ ได้เปิดใจกับสื่อมวลชน ถึงการสูญเสียครั้งใหญ่ - อาฉลองคือครูที่สอนการกำกับละคร- รู้สึกใจหายที่ต้องเสียคนที่รักมากไป - บอกกับอาฉลองว่าให้เดินทางไปสู่ที่ดีๆ - ส่วนงานละครก็จะสานต่องานของอาฉลองต่อไป ช่วงที่อยู่บ้าน อาฉลองไม่ได้หยุดงานเลย ยังทำงานตลอด เช็กงานตลอด - น้ำตาคลอเมื่อพูดถึงตอนที่อาฉลองไปหาที่กองถ่ายละครก่อนเข้าโรงพยาบาล บอกว่าจะพักแล้ว แต่ตนยังพูดติดตลกว่าไม่ต้องพัก นั่งรถเข็นมาได้ก็มา - อาฉลองรักทีมงานและงานมาก ยังเช็กเทปและคอยโทรมาให้คำแนะนำเรื่องการทำงานอยู่เสมอ",
    "category": "entertain",
    "date": "14 ก.ย. 2567 17:36 น.",
    "publisher": "Thairath",
    "url": "https://www.thairath.co.th/entertain/news/2814398"
  },
  {
    "data": "ระดับน้ำเพิ่มสูงขึ้นอย่างต่อเนื่อง น้ำโขงทะลักเข้าท่วม อ.ศรีเชียงใหม่ จ.หนองคาย หน่วยกู้ภัยฮุก 31 ระดมกำลังเร่งอพยพชาวบ้านออกจากพื้นที่เสี่ยง วันที่ 14 กันยายน 2567 ผู้สื่อข่าวรายงานสถานการณ์น้ำในพื้นที่จังหวัดหนองคาย โดยระดับน้ำโขงได้เพิ่มระดับสูงขึ้นต่อเนื่อง จนเอ่อล้นเข้าท่วมหลายอำเภอ โดยเฉพาะในพื้นที่ อ.ศรีเชียงใหม่ จ.หนองคาย น้ำได้ไหลทะลักเข้าท่วมบ้านเรือนประชาชนเป็นจำนวนมาก เจ้าหน้าที่หน่วยกู้ภัยฮุก 31 นครราชสีมา ต้องระดมกำลังนำเรือท้องแบนและรถยกสูงเข้าไปช่วยเหลืออพยพชาวบ้าน โดยเฉพาะเด็กและผู้สูงอายุที่ติดอยู่ภายในบ้าน ออกมาสู่ที่สูงอย่างต่อเนื่อง ขณะเดียวกัน นายพงษ์เทพ มาลาชาสิงห์ ประธานชมรมส่งเสริมการท่องเที่ยววังน้ำเขียว จ.นครราชสีมา ซึ่งได้ลงพื้นที่ไปช่วยเหลืออพยพชาวบ้านด้วย เผยว่า ช่วงนี้ระดับน้ำได้เพิ่มสูงขึ้นอย่างต่อเนื่อง บางจุดระดับน้ำสูงกว่า 1 เมตร และทางจังหวัดหนองคายได้ประกาศแจ้งเตือนว่าระดับน้ำจะยังคงเพิ่มสูงขึ้นอีกในคืนนี้ ดังนั้นจึงขอให้ประชาชนในพื้นที่ อ.ศรีเชียงใหม่ ได้ขนย้ายสิ่งของขึ้นสู่ที่สูงทุกบ้าน เพื่อความปลอดภัยในชีวิตและทรัพย์สิน. ...",
    "category": "local",
    "date": "14 ก.ย. 2567 17:35 น.",
    "publisher": "Thairath",
    "url": "https://www.thairath.co.th/news/local/2814400"
  },
  {
    "data": "“อนุทิน ชาญวีรกูล” พาคณะ บินด่วน จ.หนองคาย ติดตามอุทกภัย กราบขอโทษประชาชนที่ต้องลำบากเพราะน้ำท่วม ยันภาครัฐไม่ได้เพิกเฉย เร่งตั้งงบกลางแล้ว เตรียมประกาศลดค่าน้ำ ค่าไฟ เยียวยาชดเชย วันที่ 14 ก.ย. 2566 นายอนุทิน ชาญวีรกูล รองนายกรัฐมนตรี และรัฐมนตรีว่าการกระทรวงมหาดไทย พร้อมด้วยนายอรรษิษฐ์ สัมพันธรัตน์ อธิบดีกรมการปกครอง นายพรพจน์ เพ็ญพาส อธิบดีกรมที่ดิน และนางสาวไตรศุลี ไตรสรณกุล ปฏิบัติหน้าที่โฆษกกระทรวงมหาดไทย ลงพื้นที่ตรวจติดตามสถานการณ์และเยี่ยมผู้ประสบอุทกภัยในพื้นที่ จ.หนองคาย โดยจุดแรกรับฟังสรุปภาพรวมสถานการณ์น้ำที่โครงการชลประทานหนองคาย และเดินทางไปเยี่ยมให้กำลังใจผู้ประสบอุทกภัย พร้อมมอบถุงยังชีพ 350 ชุด ในพื้นที่ ต.เวียงคุก อ.เมือง พร้อมลงเรือเข้าไปยังจุดน้ำท่วม จากนั้นเดินทางถึงวัดพระธาตุหล้าหนอง อ.เมือง เพื่อตรวจเยี่ยมประชาชนและมอบถุงยังชีพ นายอนุทินกล่าวกับชาวบ้านว่าตนลงพื้นที่เพื่อติดตามสถานการณ์ ดูความพร้อมรับมือให้กำลังใจเจ้าหน้าที่ และให้กำลังใจประชาชน“ผมอยากกราบขอโทษประชาชนทุกท่าน ที่ต้องมาลำบากกับสถานการณ์ที่เกิดขึ้น แต่ขอยืนยันว่าภาครัฐไม่ได้เพิกเฉย ขณะนี้ได้มีการระดมกำลังเข้ามาในพื้นที่แล้วเพื่อเร่งแก้ไขและเยียวยาสถานการณ์ เครื่องมือต่างๆ ของอุปโภคบริโภค กำลังทยอยเข้าพื้นที่ของท่าน ทั้งในภารกิจช่วยเหลือ และในภารกิจหลังน้ำลด” ... นายอนุทินกล่าวอีกว่า มีการเร่งตั้งงบกลางเพื่อช่วยเหลือประชาชน ท่านนายกรัฐมนตรีนางสาวแพทองธาร ชินวัตร ได้ลงพื้นที่จังหวัดเชียงรายไปเมื่อวานนี้ มีคำสั่งให้ใช้กฎเกณฑ์ดูแลช่วยเหลือ เช่นเดียวกับที่จังหวัดเชียงราย ในพื้นที่ประสบอุทกภัยทั้งหมด “จะมีมาตรการในการช่วยเหลือค่าน้ำ ค่าไฟ ให้พี่น้องประชาชนในพื้นที่ที่เป็นเหยื่อของน้ำท่วม โดยจะมีการลดค่าน้ำค่าไฟ” นายอนุทินยังกล่าวถึงปัญหาเรื่องโจรขโมยที่เกิดขึ้นในช่วงของการเกิดอุทกภัย โดยให้เจ้าหน้าที่ไปเฝ้าเวรยามตามพื้นที่ต่างๆ เพื่อให้ประชาชนเกิดความอุ่นใจในการออกจากบ้านเรือนยามเกิดอุทกภัย",
    "category": "politic",
    "date": "14 ก.ย. 2567 17:25 น.",
    "publisher": "Thairath",
    "url": "https://www.thairath.co.th/news/politic/2814396"
  },
  {
    "data": "เอริก เทน ฮาก ออกมาให้สัมภาษณ์ก่อนพา แมนฯ ยูไนเต็ด บุกไปเยือน เซาแธมป์ตัน ว่าถ้า มัทไธส์ เดอ ลิกต์ สามารถเรียกจังหวะการเล่นกลับมาได้เมื่อไหร่ เดี๋ยวทุกคนจะได้รู้ว่าของจริงคืออะไรแน่นอน วันที่ 14 กันยายน 2567 เอริก เทน ฮาก ออกมาให้สัมภาษณ์ก่อนพา แมนเชสเตอร์ ยูไนเต็ด บุกไปเยือน เซนต์แมรี สเตเดียม รังเหย้าของ เซาแธมป์ตัน ในศึก พรีเมียร์ลีก อังกฤษ คู่แรกหลังเบรกทีมชาติ ในวันนี้เวลา 18.30 น. โดยกุนซือชาวดัตช์ได้กล่าวถึง มัทไธส์ เดอ ลิกต์ ปราการหลังป้ายแดงที่เพิ่งย้ายเข้ามาร่วมทีมไว้ว่า \"เดี๋ยวพวกคุณจะได้เห็นร่างที่แท้จริงของ เดอ ลิกต์ เร็วๆ นี้ เขาผ่านช่วงเวลาปรีซีซั่นมาอย่างยากลำบากสุดๆ เพราะไม่ได้รับโอกาสลงสนามแม้แต่นาทีเดียว\" \"เขาเพิ่งจะออกสตาร์ทเป็นตัวจริงแค่ครั้งเดียวเท่านั้น ในเกมล่าสุดกับ ลิเวอร์พูล ฉะนั้นจังหวะในการเล่นของเขายังไม่กลับมา แต่ถ้าเขาสามารถเรียกจังหวะเหล่านั้นกลับมาได้เมื่อไหร่ เดี๋ยวทุกคนจะได้เห็นคุณภาพของเขาแน่นอน\"",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814388"
  },
  {
    "data": "\"สภากาชาดไทย\"ประกาศเปิดรับสมัครอาสาสมัครร่วมแพ็ค\"ถุงยังชีพ\"มูลนิธิอาสาเพื่อนพึ่ง (ภาฯ) วันละ 20 คน ในวันที่ 18-19 กันยายนนี้ เฟซบุ๊กสภากาชาดไทย Thai Red Cross Societyได้โพสต์ภาพพร้อมระบุข้อความว่า ขอกำลังอาสาสมัครร่วมแพ็คถุงยังชีพ มูลนิธิอาสาเพื่อนพึ่ง (ภาฯ) ยามยากสภากาชาดไทย 18-19 กันยายนนี้ วันละ 20 คน ณ ราบฯ 11 โดยผู้สนใจสามารถลงทะเบียนได้ที่แอปพลิเคชัน อาสาสมัครกาชาด App Store (คลิกที่นี่) Google Play (คลิกที่นี่) อย่างไรก็ตาม ล่าสุดเมื่อเวลา 17.30 น. สภากาชาดไทย ได้โพสต์ข้อความว่า \"ขอบคุณอาสาสมัครทุกท่าน ขณะนี้จำนวนอาสาฯ บรรจุถุงยังชีพร่วมกับมูลนิธิอาสาเพื่อนพึ่ง (ภาฯ) ยามยากในวันที่18-19 กันยายนนี้ ได้อาสาสมัครครบเต็มจำนวนแล้ว\".  ... ขอบคุณเฟซบุ๊ก สภากาชาดไทย Thai Red Cross Society",
    "category": "local",
    "date": "14 ก.ย. 2567 17:12 น.",
    "publisher": "Thairath",
    "url": "https://www.thairath.co.th/news/local/2814394"
  },
  {
    "data": "GISTDA เผยภาพถ่ายจากดาวเทียม แสดงพื้นที่น้ำท่วมขังใน อ.แม่สาย จ.เชียงราย ส่วนใหญ่เป็นพื้นที่เกษตรกรรม บ้านเรือนประชาชน และเส้นทางการจราจร มีรายงานว่า เพจเฟซบุ๊กGISTDA สำนักงานพัฒนาเทคโนโลยีอวกาศและภูมิสารสนเทศ (องค์การมหาชน)ได้เผยภาพถ่ายจากดาวเทียม แสดงพื้นที่น้ำท่วมขังในจังหวัดเชียงราย พร้อมระบุข้อความว่า GISTDA เผยภาพจากดาวเทียม Pléiades (เปลยาด) ของวันที่ 13 กันยายน 2567 แสดงพื้นที่น้ำท่วมขังในหลายพื้นที่ของอำเภอแม่สาย จังหวัดเชียงราย (ได้รับการสนับสนุนภาพภายใต้ Disaster Charter) ซึ่งส่วนใหญ่เป็นพื้นที่เกษตรกรรม บ้านเรือนประชาชน และเส้นทางการจราจร หมายเหตุ: ลักษณะทางภูมิประเทศของบริเวณพื้นที่ดังกล่าว ทางน้ำมีความคดเคี้ยว และบางจุดมีลักษณะเป็นคอขวด ซึ่งอาจส่งผลต่อการไหลของมวลน้ำได้ สถานการณ์ดังกล่าว GISTDA ได้ส่งข้อมูลภาพจากดาวเทียมดังกล่าวให้กับหน่วยงานหลักที่รับผิดชอบ เพื่อนำไปใช้สนับสนุนในการบริหารจัดการตามภารกิจ ทั้งด้านการวางแผน และการติดตาม เพื่อประเมินสถานการณ์ต่อไป  ขอบคุณข้อมูลจาก เฟซบุ๊ก GISTDA สำนักงานพัฒนาเทคโนโลยีอวกาศและภูมิสารสนเทศ (องค์การมหาชน)",
    "category": "society",
    "date": "14 ก.ย. 2567 17:09 น.",
    "publisher": "Thairath",
    "url": "https://www.thairath.co.th/news/society/2814390"
  },
  {
    "data": "นายกรัฐมนตรีสั่งการทุกหน่วยงานเฝ้าระวังน้ำท่วมหนองคายอย่างใกล้ชิด แจ้งเตือนประชาชนและให้ความช่วยเหลือทันที พร้อมกำชับเข้มเรื่องประเมินสถานการณ์ วันที่ 14 ก.ย. 2566 น.ส.แพทองธาร ชินวัตร นายกรัฐมนตรี โพสต์ข้อความผ่านเฟซบุ๊กและทวีตผ่าน X ว่า ชาวหนองคายในจุดน้ำท่วมรวมถึงจุดเสี่ยงภัย ขอให้ปฏิบัติตามคำแนะนำของเจ้าหน้าที่ ขณะนี้เมื่อวาน (13 ก.ย.) ดิฉันได้สั่งการให้ทุกหน่วยงานเฝ้าระวังอย่างใกล้ชิด โดยเฉพาะเรื่องการประเมินสถานการณ์ การแจ้งเตือนประชาชน และการให้ความช่วยเหลือ โดยวันนี้ยังคงติดตามสถานการณ์ใกล้ชิด เพื่อสั่งการได้ต่อเนื่องและทันท่วงที นายกฯ ระบุอีกว่า การบรรเทาภัยที่เข้าไปช่วยเหลือเมื่อคืนนี้ คือ การจัดรถครัวสนามเพิ่มเติม จัดรถผลิตน้ำดื่มมาแจกจ่ายให้คนในพื้นที่ เรือท้องแบนสำหรับขนย้ายสิ่งของและประชาชน วันนี้นายอนุทิน ชาญวีรกูล รองนายกรัฐมนตรี และ รมว.มหาดไทย รวมถึงหน่วยงานความมั่นคง ได้ลงพื้นที่จังหวัดหนองคาย เพื่อติดตามสถานการณ์น้ำและสั่งการในการดูแลช่วยเหลือประชาชน",
    "category": "politic",
    "date": "14 ก.ย. 2567 17:04 น.",
    "publisher": "Thairath",
    "url": "https://www.thairath.co.th/news/politic/2814393"
  },
  {
    "data": "“สมศักดิ์-มนพร-เสริมศักดิ์” แถลงข่าวปิดการหาเสียงพิษณุโลก เชื่อ ประชาชนให้โอกาส “บู้ จเด็ศ” เข้าสภาฯ หลังประชาชนเห็นประโยชน์ของการเป็นฝั่งรัฐบาล โวคนมาฟังปราศรัยย่อย พอๆกับเวทีปราศรัยใหญ่ เหน็บกลับเลือกเพื่อไทย ผู้สมัครไม่ได้เข้ามาแก้แค้นแทนพ่อแน่นอน วันที่ 14 กันยายน 2567 เมื่อเวลา 14.00 น. ที่จังหวัดพิษณุโลก นายสมศักดิ์ เทพสุทิน รัฐมนตรีว่าการกระทรวงสาธารณสุข พร้อมด้วย นางมนพร เจริญศรี รัฐมนตรีช่วยว่าการกระทรวงคมนาคม ได้นำ นายจเด็ศ จันทรา หรือ บู้ ผู้สมัคร สส.พิษณุโลก เขต 1 พรรคเพื่อไทย เบอร์ 2 แถลงข่าวปิดการหาเสียงเลือกตั้งแทนตำแหน่งที่ว่าง โดยมีแกนนำพรรคเพื่อไทย อาทิ นายเสริมศักดิ์ พงษ์พานิช อดีตรัฐมนตรีว่าการกระทรวงท่องเที่ยวและกีฬา นายมนต์ชัย วิวัฒน์ธนาฒย์ นายก อบจ.พิษณุโลก นายอนุสรณ์ เอี่ยมสะอาด สส.บัญชีรายชื่อ น.ส.ลิณธิภรณ์ วริณวัชรโรจน์ สส.แบบบัญชีรายชื่อ  นายนพพล เหลืองทองนารา สส.พิษณุโลก น.ส.พิมพ์พิชชา ชัยศุภกิจเจริญ สส.พิษณุโลก นางพรรณสิริ กุลนาถศิริ สส.สุโขทัย นายชูศักดิ์ คีรีมาศทอง สส.สุโขทัย และ น.ส.ตรีชฎา ศรีธาดา โฆษกกระทรวงสาธารณสุข เข้าร่วม โดยนายสมศักดิ์ กล่าวว่า ตนได้รับมอบหมายให้ช่วยดูการเลือกตั้งซ่อมเขต 1 จังหวัดพิษณุโลก เพราะอยู่ในพื้นที่ใกล้เคียง จึงคอยช่วยดูเท่าที่กฎหมายจะสามารถทำได้ โดยยอมรับว่า การเริ่มต้นหาเสียง ตนหนักใจเป็นอย่างมาก เพราะเราไม่เคยมีผู้แทน เขต 1 เลย จึงถือว่า เป็นเขตที่บอด แต่หลังจากเราเดินหาพี่น้องประชาชน ก็ทำให้พี่น้องประชาชนเข้าใจว่า ความเป็นรัฐบาล มีประโยชน์กับประชาชนมากน้อยขนาดไหน รวมถึงเราได้มีการพูดคุยกับประชาชนถึงปัญหาต่างๆด้วย ตนจึงมีความมั่นใจว่า จะประสบความสำเร็จ โดยเฉพาะการที่เรามี น.ส.แพทองธาร ชินวัตร เข้ามาดำรงตำแหน่งนายกรัฐมนตรี ซึ่งภายหลังนายกฯแพทองธาร รับตำแหน่ง ก็มีกระแสตอบรับเป็นอย่างดี เช่น ตลาดหุ้นขึ้น จนเป็นที่กล่าวขาน ชื่นชมยินดี โดยเป็นการสะท้อนว่า ประเทศเรารอดแล้ว และกำลังเดินไปข้างหน้าได้แล้ว ซึ่งกระแสที่ดีของนายกฯแพทองธาร ก็มาถึงเขตเลือกตั้งที่ 1 แล้ว จึงทำให้ภาพรวมประชาชนในพื้นที่ชื่นชมยินดีเป็นอย่างมาก ... “จากเดิม เขต 1 พิษณุโลก ไม่เลือกเรา แต่นายกฯ แพทองธาร ทำให้ชาวพิษณุโลก มั่นใจขึ้น และจะช่วยให้“บู้ จเด็ศ” ได้เป็นผู้แทน พร้อมเชื่อว่า ชาวพิษณุโลก จะให้ของขวัญรัฐบาล ด้วยการเลือก “บู้ จเด็ศ” อย่างแน่นอน โดยผมขอย้ำว่า เลือกเราเสร็จเป็นรัฐบาลทันที จึงขอให้เข้าคูหากาเบอร์ 2 ให้ถล่มทลาย ส่วนการนำเสนอผลโพลบางแห่งที่ทำให้คู่แข่งเชื่อว่าจะชนะนั้น ผมมองว่า การทำโพล บางครั้ง ก็ต้องดูว่า ใครเป็นคนเก็บ เพราะบางทีเก็บในห้องเรียน ความเห็นก็อาจจะเหมือนกัน แต่ถ้าเก็บความเห็นกว้างไกล ก็จะละเอียดขึ้น จึงมองว่า โพลที่นำเสนอเพื่อประโยชน์อะไรหรือไม่ ทั้งนี้ ผมมั่นใจว่า ประชาชน ต้องการรัฐบาล ดูได้จากการปราศรัยของ 2 พรรค ที่คนมาพอๆกัน แต่เขาปราศรัยใหญ่ ในขณะที่เราปราศรัยย่อยเท่านั้น” นายสมศักดิ์ กล่าว ขณะที่นายจเด็ศ กล่าวว่า ตลอดการหาเสียง 23 วัน ตนลงพื้นที่ให้ได้มากที่สุด โดยขณะนี้ ครบทุกตำบลแล้ว เพื่อรับฟังปัญหา ถึงทราบว่า ทุกคนอยากเปลี่ยนด้วยความหวังว่า จะมีผู้แทนฝั่งรัฐบาล ซึ่งตนเชื่อว่า พี่น้องประชาชน จะให้โอกาสตนได้ทำงาน ด้าน นายเสริมศักดิ์ กล่าวว่า นายจเด็ศ มีความพร้อมอย่างเต็มที่ จึงสนับสนุนเพราะเห็นว่า จะเป็น สส.ที่ดี เนื่องจากเห็นปัญหาของชาวพิษณุโลกเป็นสำคัญ โดยที่ผ่านมา ก็ร่วมผลักดันให้เมืองพิษณุโลก มีมรดกโลก เพื่อส่งเสริมการท่องเที่ยวให้สมบูรณ์แบบ ให้กลายเป็นเมืองหลัก ซึ่งจะช่วยให้ประชาชน มีอาชีพ มีรายได้มากยิ่งขึ้น ส่วนนายมนต์ชัย กล่าวว่า วันนี้ทำไมตนมาสนับสนุนนายจเด็ศ เพราะเห็นโอกาสพัฒนาพิษณุโลก เนื่องจากหลายปีที่ผ่านมา ขาดโอกาสไปเยอะ ดังนั้น วันนี้ ตนมีน้องชายที่จบมาสถาบันเดียวกัน คุยกันรู้เรื่อง ก็พร้อมสนับสนุนให้เป็นผู้แทนฝั่งรัฐบาล จะได้มีคนคอยประสานงาน ระหว่างรัฐบาล ท้องถิ่น และประชาชนในพื้นที่ ขณะที่ นายอนุสรณ์ กล่าวว่า ตลอดการหาเสียง พี่น้องประชาชน จะเห็นได้ว่า การปราศรัยของ 2 พรรค แตกต่างกัน โดยเราเน้นนโยบายก้าวข้ามความขัดแย้ง แต่อีกเวทีเน้นการเมืองเป็นหลัก ซึ่งวนเวียนแต่เรื่องตระบัดสัตย์ รัฐบาลข้ามขั้ว ในขณะที่เราพูดแต่เรื่องอนาคตของประชาชน  นอกจากนี้ ที่ผ่านมา ยังมีการชกใต้เข็มขัด ปล่อยข่าวโจมตีคู่แข่ง โดยโพสต์ทำนองว่า มีการแจกเงินทอง โดยเราไม่มีความจำเป็นต้องทำแบบนั้นเลย รวมถึง นายจเด็ศ อาสาเข้ามาทำงานอย่างแน่นอน ไม่ได้เข้ามาแก้แค้นแทนพ่อเหมือนที่มีการแชร์คลิปในโซเชียล",
    "category": "politic",
    "date": "14 ก.ย. 2567 16:50 น.",
    "publisher": "Thairath",
    "url": "https://www.thairath.co.th/news/politic/2814386"
  },
  {
    "data": "วงการบันเทิงต้องสูญเสียบุคคลสำคัญไปอีกหนึ่งคน หลังจากที่ได้ทราบข่าวการเสียชีวิตของศิลปินแห่งชาติฉลอง ภักดีวิจิตรผู้กำกับละครและภาพยนตร์ชื่อดัง ที่จากไปเมื่อวันที่ 13 กันยายนที่ผ่านมา ในวันนี้ทางครอบครัวที่นำโดย ลูกๆ ทั้ง 3 คนอย่าง กัญจน์ ภักดีวิจิตร  บุญจิรา ภักดีวิจิตร  เฉิด ภักดีวิจิตร ได้จัดพิธีทางศาสนา ณ วัดมกุฏกษัตริยาราม ศาลา 10 ซึ่งก่อนเริ่มพิธีรดน้ำศพ ลูกๆ ทั้ง ได้เปิดใจกับหน้าสื่อมวลชนว่า - ลูกดูแลพ่อมาเป็นอย่างดี ตั้งแต่ตอนที่ป่วยหนักช่วงกันยายนปีที่แล้ว จนพ่อเริ่มอาการหนักก่อนจะจากไป เสียใจมากเพราะพ่อเป็นที่พึ่ง เป็นพ่อ เป็นอาจารย์ เป็นพระในบ้าน เป็นทุกอย่างให้ลูกทุกคนมาตลอด - รักษาพ่อมาตามขั้นตอน อาการดีขึ้นมาในช่วงหนึ่ง จนติดเชื้อจากปอดอีกรอบ และอาการหนัก จึงทำให้อาการแย่ลงมาเรื่อยๆ ก่อนจะจากพวกเราไป - ใจหายที่พ่อจากไป ก่อนหน้านี้ยังคุยไลน์กันทุกวัน พ่อจะส่งข้อความมาทุกเช้า เป็นข้อความที่พิมพ์ด้วยตัวเอง เป็นข้อความที่อวยพรลูกๆ เห็นแล้วก็มีกำลังใจในการทำงาน ... - คำพูดสุดท้ายที่พ่อบอกลูกๆ คือ ขอให้ลูกๆ ทุกคนมีความสุขความเจริญ ทำสิ่งใดขอให้ประสบความสำเร็จพ่ออวยพรลูกๆ ทุกวัน ทุกครั้งที่ขึ้นไปหา อวยพรลูกๆ ตลอดเวลา - ตอนที่พ่ออาการหนัก ได้นำรูปตอนที่บวชไปให้พ่อนึกถึงบุญ พร้อมกับบอกว่า บุญที่ลูกได้บวชให้ ลูกให้พ่อหมดเลย ไม่เอาไว้เลย ขอให้พ่อได้นึกถึงบุญในวันนั้น พ่อดูภาพและรับทราบ - สิ่งที่พ่อห่วงคือเรื่องงาน ไม่อยากให้พ่อไม่สบายใจ แต่ลูกๆ ได้บอกพ่อตลอดว่าโตและสามารถดูแลตัวเองได้ พ่อจะได้ไม่ต้องห่วง - งานละครของพ่อไม่มีค้างอยู่แล้ว มีแต่งานของลูกๆ ที่ยังต้องทำต่อ - เรื่องการทำงาน พ่อมีวิธีการสอนให้ลูกๆ แม้จะดุหน่อยแต่จริงๆ เป็นคนใจดีมาก - ลูกๆ ภูมิใจที่ได้เกิดมาเป็นลูกของผู้กำกับที่ยิ่งใหญ่ที่รักแฟนๆ รักงานมากกว่าตัวเอง ลูกๆ จะพยายามทำให้ดีที่สุดเหมือนที่พ่อทำ - ถึงวันนี้พ่อจะไม่อยู่กับลูกๆ แล้ว แต่เชื่อว่าเสียงของพ่อยังก้องกังวานอยู่ในหัว และคำสอนของพ่อ คำอวยพรของพ่อจะอยู่กับลูกๆ ตลอดไป จะเก็บแต่สิ่งที่ดีๆ เอาไว้ ภูมิใจที่ได้เกิดเป็นลูกพ่อ ...",
    "category": "entertain",
    "date": "14 ก.ย. 2567 16:32 น.",
    "publisher": "Thairath",
    "url": "https://www.thairath.co.th/entertain/news/2814379"
  },
  {
    "data": "จากปากอดีต MVP ฟุตซอลไทยลีก 2022 \"อิทธิชา\" ลั่น ฟุตซอลไทย ซ้อมเข้มข้นต้องการผลชนะ “โครเอเชีย” สถานเดียว วันที่ 14 ก.ย. 67 ความเคลื่อนไหว ฟุตซอลทีมชาติไทย ที่กำลังเตรียมความพร้อมก่อนพบกับทีมชาติโครเอเชีย ในเกมเปิดสนามศึกฟุตซอลชิงแชมป์โลก 2024 ล่าสุด อิทธิชา ประภาพันธ์ ตัวรับจากสโมสร การท่าเรือ เอเอสเอ็ม อดีตนักเตะ MVP ฟุตซอลไทยลีก2022 ซึ่งถือเป็น 1 ใน 14 ผู้เล่นทีมฟุตซอลทีมชาติไทยสู้ศึกฟุตซอลโลก2024  เปิดเผยว่า \"นี่เป็นครั้งแรกของผมในเวทีฟุตซอลโลก ผมจะทำให้เต็มที่” “โครเอเชียเราไม่เคยเจอกันมาก่อน นี่จะเป็นเกมแรกที่จะได้เจอกัน ผมมั่นใจครับ เพราะเราทุกๆคนฝึกซ้อมกันมาอย่างเข้มข้นครับ คิดว่าจะทำให้ดีและจะเอาชนะโครเอเชียให้ได้ครับ\" ผู้สื่อข่าวถามเรื่องการปรับตัวกับสภาพอากาศและอาหารที่อุซเบกิสถาน \"พีท\"อิทธิชา บอกว่า \"เรื่องอากาศก็เริ่มปรับตัวได้แล้วครับ แต่อาหารก็ยังทานยากอยู่นิดนึงครับ แต่ก็ยังดีที่มีอาหารไทยที่เราเตรียมกันมาด้วย\" \"สำหรับผม ผมคิดว่าต้องชนะสถานเดียว เพื่อที่เราจะได้มีหวังที่จะเข้ารอบเป็นอันดับ 2 ของกลุ่ม ถ้าชนะโครเอเชียได้ ก็น่าจะการันตีครับ\" สำหรับโปรแกรมฟุตซอลโลก2024 เกมแรกที่จะเริ่มแข่งขันในวันเสาร์ 14 ก.ย.67 มี 4 คู่ โดยคู่เปิดสนามอย่างเป็นทางการ สายบี โครเอเชีย พบ ฟุตซอลไทย ที่สนามบูคารา ยูนิเวอร์เซล สปอร์ต คอมเพล็กซ์ เวลาไทย 17.00 น. ถ่ายทอดสด T-Sports 7 ส่วนเวลา 19.30 น. มีแข่งขันพร้อมกัน 2 คู่ สายบี บราซิล พบ คิวบา และ สายเอ ปารากวัย พบ คอสตาริกา และคู่สุดท้ายของวัน 22.00 น. ตามเวลาไทย สายเอ อุซเบกิสถาน เจ้าภาพ พบ เนเธอร์แลนด์",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/futsal/2814375"
  },
  {
    "data": "ทีมตอบโต้ภัยพิบัติ\"มูลนิธิเพชรเกษม\"ทีมกู้ภัยลุยฝ่ากระแสน้ำเชี่ยว แจกอาหาร-น้ำดื่ม ให้ชาวบ้านในชุมชนเกาะทราย เนื่องจากบางจุดยังมีน้ำขึ้นสูง วันที่ 14 กันยายน 2567 มีรายงานว่า ทีมตอบโต้ภัยพิบัติ \"มูลนิธิเพชรเกษม\" เดินลุยกระแสน้ำ นำน้ำดื่มและอาหารเข้าไปให้ชาวบ้านชุมชนเกาะทราย หมู่ที่ 7 ต.แม่สาย จ.เชียงราย ซึ่งอยู่ติดกับแม่น้ำสาย ทำให้ยังมีกระแสน้ำไหลเชี่ยวในบางจุด โดยต้องเดินหอบข้าวกล่องและน้ำดื่ม ฝ่ากระแสน้ำเพื่อนำความช่วยเหลือไปให้ชาวบ้าน เนื่องจากความช่วยเหลือก่อนหน้านี้ทำได้ลำบากเพราะระดับน้ำท่วมสูงไหลแรงเป็นอันตราย เช่นที่บริเวณเกาะทรายซอย 11 ยังมีกระแสน้ำไหลผ่านภายในซอย ต้องใช้ความระมัดระวังในการนำอาหารเข้าไปให้ชาวบ้าน ชาวบ้านที่ได้รับข้าวกล่องจากทีมตอบโต้ภัยพิบัติ มูลนิธิเพชรเกษม เผยว่า นี่เป็นข้าวมื้อแรกสำหรับวันนี้ เนื่องจากการเดินทางเข้ามายากลำบาก ส่วนใหญ่ผู้ที่นำอาหารหรือถุงยังชีพจะแจกกันอยู่ที่บริเวณปากซอย แต่ท้ายหมู่บ้านยังขาดแคลน ชาวบ้านบางคนเมื่อเห็นทีมกู้ภัยเข้าไป ก็มีสีหน้ารู้สึกดีใจว่ามีคนเอาน้ำและอาหารเข้ามาให้แล้ว เนื่องจากเมื่อช่วงเช้าที่ผ่านมา มีฝนตกลงมาในพื้นที่ ทำให้เฮลิคอปเตอร์ไม่สามารถบินส่งน้ำส่งอาหารได้ ... ซึ่งในขณะที่ทีมตอบโต้ภัยพิบัติ มูลนิธิเพชรเกษม กำลังเดินแจกอาหารให้ชาวบ้าน ได้มีอาสากู้ภัยไม่ทราบสังกัด พยายามปีนขึ้นหลังคาเพื่อนำน้ำดื่มและอาหารไปให้ชาวบ้าน แต่เดินเหยียบหลังคาทะลุลงมาจากชั้น 2 โชคดีที่ตกลงมาด้านล่างมีดินโคลนอยู่ในบ้าน เลยได้รับบาดเจ็บไม่มาก สำหรับสถานการณ์โดยรวมในชุมชนเกาะทราย ล่าสุดในขณะนี้เริ่มมีการช่วยเหลือเข้ามามากขึ้น หลังระดับน้ำลดลง รถยนต์ยกสูงสามารถวิ่งเข้ามาได้ ส่วนความเสียหายที่เกิดขึ้นเริ่มเห็นได้ชัดเจน บ้านเรือนของประชาชนทุกหลังถูกน้ำป่าพัดดินโคลนเข้าไปทับถมเป็นจำนวนมาก ทรัพย์สินต่าง ๆ เสียหาย รถยนต์หลายคันถูกน้ำพัดมารวมกันพังเสียหายนับไม่ถ้วน ล่าสุดเมื่อช่วงบ่าย สภาพอากาศเริ่มเปิด เฮลิคอปเตอร์ของกองทัพไทยเริ่มบินลำเลียงส่งน้ำส่งอาหารให้กับชาวบ้านแม่สายได้แล้วในขณะนี้.",
    "category": "local",
    "date": "14 ก.ย. 2567 16:23 น.",
    "publisher": "Thairath",
    "url": "https://www.thairath.co.th/news/local/north/2814380"
  },
  {
    "data": "\"ฮอนด้า เรซซิ่ง ไทยแลนด์\" ระเบิดผลงาน \"นครินทร์ อธิรัฐภูวภัทร์\" บิด คว้าโพเดียม รุ่นท็อปสุด ศึก เอเชีย โร้ด เรซซิ่ง 2024 สนาม 5 ที่มาเลเซีย การแข่งขัน FIM Asia Road Racing Championship 2024 สนามที่ 5 ณ ปิโตรนาส เซปัง อินเตอร์เนชั่นแนลเซอร์กิต ประเทศมาเลเซีย ฮอนด้า เรซซิ่ง ไทยแลนด์ ระเบิดผลงานได้อย่างยอดเยี่ยม เมื่อทาง \"ชิพ\" นครินทร์ เอเชีย โร้ด เรซซิ่ง 2024 หมายเลข 41 สังกัด ฮอนด้า เอเชีย ดรีม เรซซิ่ง วิท แอสติโม ที่ออกสตาร์ตจากกริดที่ 4 ด้วย อันดับ 3 มาครองในรุ่นท็อปสุดอย่าง “เอเชีย ซูเปอร์ไบค์ 1000 ซีซี” เรซที่ 1 สำหรับ ศึก FIM Asia Road Racing Championship 2024 สนามที่ 5 จะดวลการแข่งขันเรซที่ 2 ในวันอาทิตย์ที่ 15 กันยายน นี้ โดยรุ่น “ซูเปอร์สปอร์ต 600 ซีซี” แข่งขันกันในเวลา 14.20 น. และรุ่น “เอเชีย ซูเปอร์ไบค์ 1000 ซีซี” ดวลคันเร่งกันในเวลา 15.15 น. ตามเวลาประเทศไทย",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/others/2814397"
  },
  {
    "data": "“พิธา ลิ้มเจริญรัตน์” ยันไม่ได้ไร้เดียงสาทางการเมือง โต้นายกฯ เป็นคู่แข่ง ไม่ใช่คู่แค้น มองดึงพรรคประชาธิปัตย์เป็นพรรคร่วมรัฐบาล แค่เกมสมานฉันท์ของชนชั้นนำ ชี้เป็นเรื่องน่าเห็นใจของประชาชนที่เคยสนับสนุน วันที่ 14 กันยายน 2567 นายพิธา ลิ้มเจริญรัตน์ อดีตหัวหน้าพรรคก้าวไกล กล่าวถึงกรณีการอภิปรายของ น.ส.แพทองธาร ชินวัตร นายกรัฐมนตรี ที่บอกว่า ไม่อยากให้ฝ่ายค้านกลายเป็นฝ่ายแค้น โดยกล่าวว่า ขณะเดินทางมาที่ จ.พิษณุโลก ได้พบเจอกับนายสมศักดิ์ เทพสุทิน รมว.สาธารณสุข แต่มีโอกาสพูดคุยกันน้อย เพราะอยากจะบอกว่า เป็นคู่แข่ง ไม่ใช่คู่แค้น เผยไม่ได้ไร้เดียงสาทางการเมือง ถึงไม่ทราบว่าคู่แค้นตลอด 20 ปีที่ผ่านมา ยังหันมาจับมือร่วมรัฐบาลกันในปัจจุบันได้ มองเป็นเพียงคู่แข่งทางการเมืองเนื่องจากไม่เคยมีเรื่องส่วนตัวกัน สำหรับการร่วมรัฐบาลของพรรคประชาธิปัตย์ และผลักพรรคพลังประชารัฐมาเป็นฝ่ายค้านนั้น นายพิธา มองว่า เป็นการสมานฉันท์ของชนชั้นนำที่ไม่ได้ต้องการเปลี่ยนแปลงโครงสร้าง และเป็นเรื่องที่น่าเห็นใจของประชาชนที่เคยสนับสนุน และควรหาแนวทางสมานฉันท์กันจริง ๆ อาทิ การแก้กฎหมาย ยุติการสังหารประชาชน เพื่อสลายขั้วกันอย่างแท้จริง ซึ่งเป็นสิ่งที่อดีตพรรคก้าวไกลพยายามผลักดันสมัยรวมเสียงตั้งรัฐบาล",
    "category": "politic",
    "date": "14 ก.ย. 2567 16:11 น.",
    "publisher": "Thairath",
    "url": "https://www.thairath.co.th/news/politic/2814377"
  },
  {
    "data": "“วิว กุลวุฒิ” โดนนักแบดมินตันชาวเดนมาร์ก มืออันดับ 5 โลก แซวยับ หลังจบ “โอลิมปิก 2024” ก็ลงคลิปโฆษณารัวๆ วันที่ 14 ก.ย. 67 นับตั้งแต่ ”วิว\" กุลวุฒิ วิทิตศานต์ นักกีฬาแบดมินตันทีมชาติไทย คว้าเหรียญเงินโอลิมปิก ปารีส เกมส์ 2024 ได้สำเร็จ กลับมาไทยก็รับงานรัว อินสตาแกรมส่วนตัวกลายเป็นพื้นที่โฆษณา สปอนเซอร์เข้ารัวๆ งานเข้าเยอะขนาดที่เมื่อวันที่ 27 ส.ค. 67 วิว กุลวุฒิ ยอมรับเองว่า ช่วงนี้งานแน่นจนถึงกลางเดือนหน้า (กลางเดือน ก.ย) หลังจากนั้นต้องมารอดูกันว่าสภาพร่างกายจะเป็นอย่างไร ช่วงนี้ก็ต้องยอมรับว่ามีงานเยอะก็จะส่งผลถึงสภาพร่างกาย ล่าสุด อันเดรส แอนทอนเซน นักแบดมินตันชาวเดนมาร์ก มือวางอันดับ 5 ของโลก เข้ามาคอมเมนต์ใต้คลิปโฆษณาครีมทาหน้าบนอินสตาแกรมของ วิว กุลวุฒิ โดยถามว่า “งานแบรนด์ต่างๆ ที่นายรับหลังโอลิมปิก เสร็จหรือยังอะ?” ชมคลิปคลิกที่นี่ อย่างไรก็ตาม ก่อนหน้านี้ วิว กุลวุฒิ เคยให้สัมภาษณ์ว่าหลังจากเคลียร์งานของตัวเองเสร็จแล้ว ก็จะฝึกซ้อมอย่างเต็มที่ การแข่งขันแรกที่กลับไปแข่งคาดว่าจะเป็น \"ไชน่า โอเพ่น\" ที่ฉางโจว ประเทศจีน วันที่ 17 – 22 กันยายน",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/worldsport/badminton/2814372"
  },
  {
    "data": "เป็นอีกหนึ่งคนที่เติบโตมาอย่างดี สำหรับน้องทิกเกอร์ อชิระลูกชายคนเก่งของพ่อแมว จิรศักดิ์และแม่นิโคล เทริโอที่เพิ่งจะสร้างความฮือฮาให้กับสาวๆ กับลุค ร.ด.หนุ่มที่แสนจะหล่อกร้าวใจ ล่าสุด พ่อแมว ได้ออกมาโพสต์ภาพพร้อมเผยบทสนทนากับลูกชายที่ทำเอาคนเป็นพ่อฟังแล้วยังอึ้ง และสุดแสนจะภูมิใจในตัวลูกชายให้ฟังว่า \"บทสนทนาหนึ่งระหว่างตอนทานข้าวกับลูก พ่อ : ทิกเกอร์ครับ เวลาหนูโกรธหรือทุกข์หนูจัดการกับอารมณ์ตัวเองยังไงลูก ทิกเกอร์ : เวลาผมโกรธหรือผมทุกข์ ผมจะยังไม่ทำอะไรออกมา ผมจะอยู่นิ่งๆ รอให้อารมณ์ขุ่นมัวเศร้าหมองนี้มันผ่านไปก่อน ซึ่งมันต้องผ่านไป ผมจะใช้เวลาดูว่าอะไรมันทำให้ผมคิดหรือรู้สึกที่จะพูดอะไรบางอย่างออกมา หรืออะไรมันอยู่เบื้องหลังการที่ผมจะทำอะไรสักอย่าง ซึ่งผมบอกไม่ได้ว่ามันจะคืออะไรแต่ผมเฝ้าดูมัน ผมเป็น mind observer ผมก็ไม่รู้ว่าที่ผมทำเนี่ยมันเรียกว่าอะไร แต่ผมทำแบบนี้ครับพ่อ พ่อ : (พ่อเงียบและยิ้ม) สิ่งที่ทำอยู่มันคือการมีสติรู้ทันจิตตัวเอง เป็นหลักการสำคัญของการเจริญสติปัฏฐาน ทิกเกอร์ไม่ต้องรู้ก็ได้ว่ามันแปลว่าอะไร 55555 (สงสารลูกที่ต้องมาฟังคำศัพท์อะไรแบบนี้) แต่ทิกเกอร์ทำถูกแล้ว พ่อภูมิใจมาก ... ทิกเกอร์ไม่เคยรู้เรื่องการเจริญสติมาก่อนเลย แต่เค้าทำไปโดยธรรมชาติ แบบนี้เรียกว่าของเก่าเค้ามีติดตัวมา รอเวลาที่จะสะกิดให้มีพลังแค่นั้นเองลูกเอ๋ย ตอนนี้หนูสนุกกับโลกไปก่อน เต็มที่เลยครับ รักที่สุด\"",
    "category": "entertain",
    "date": "14 ก.ย. 2567 15:40 น.",
    "publisher": "Thairath",
    "url": "https://www.thairath.co.th/entertain/news/2814359"
  },
  {
    "data": "เปิดรายชื่อ 11 พ่อค้าแข้งยืมตัวที่ถูกประเมินค่าตัวแพงที่สุดในโลก โดยที่ มีนายด่านตัวใหม่ของ \"ลิเวอร์พูล\" ติดโผด้วย แต่มีเหตุผลประกอบ เปิดรายชื่อ 11 พ่อค้าแข้ง ยืมตัว ที่ถูกประเมินค่าตัวแพงที่สุดในโลก โดยที่ มีนายด่านตัวใหม่ของ \"หงส์แดง\" ลิเวอร์พูล ทีมดังแห่งศึก พรีเมียร์ลีก อังกฤษ ติดโผด้วย แต่มีเหตุผลประกอบนั่นคือให้อยู่กับทีมเดิม 1 ปี และค่อยย้ายมาร่วมทีมในปีหน้า และนี่คือ 11 ผู้เล่นที่ติดโผย้ายทีมแบบยืมด้วยบนมูลค่าที่สูงที่สุด จอร์จี มามาร์ดาชวิลี (ต้นสังกัด ลิเวอร์พูล) จากการถูก \"หงส์แดง\" ลิเวอร์พูล เซ็นสัญญาล่วงหน้า และถูกปล่อยให้อดีตต้นสังกัดอย่าง บาเลนเซีย ยืมตัวใช้งานโดยทันทีทำให้เจ้าตัวต้องลงเล่นในลาลีกา สเปน อีก 1 ฤดูกาลเป็นอย่างน้อย ผลงานกับทัพไอ้ค้างคาว ในฤดูกาลที่ผ่านมา ลงเล่น 37 นัด 13 คลีนชีต เสีย 41 ประตู ด้วยวัยเพียง 23 ปี กำลังโชวฟอร์มได้อย่างยอดเยี่ยมในแดนกระทิงดุ ทั้งนี้ ลิเวอร์พูล ดึงตัวมาร่วมทีมด้วยค่าตัว แบ่งเป็น เงินต้นจำนวน 30 ล้านยูโร (ประมาณ 1 137 ล้านบาท) กับแอดออนอีก 10 ล้านยูโร (ประมาณ 379 ล้านบาท) โอดีลอน กอสซูนู (ต้นสังกัด ไบเออร์ เลเวอร์คูเซน) นักเตะทีมชาติไอวอรี่โคสต์ วัย 23 ปี เป็นกำลังหลักให้กับ\" ห้างขายยา\" ไบเออร์ เลเวอร์คูเซน ในการคว้าแชมป์เยอรมัน คัพ  เยอรมัน ซุปเปอร์ คัพ และบุนเดสลีกา เยอรมัน แบบไร้พ่าย เจ้าตัวลงเล่นให้กับต้นสังกัดในตำแหน่งกองหลัง 34 นัด มี 1 ประตูตลอดทั้งฤดูกาล 2023/24 ก่อนที่จะย้ายไปเล่นแบบยืมตัวให้กับ \"ม้าลาย\" ยูเวนตุส ในศึกกัลโช เซเรียอา อิตาลี ซึ่งมีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) ฌอง-แคลร์ โตดิโบ (ต้นสังกัด นีซ) กองหลังชาวฝรั่งเศส วัย 24 ปี กำลังลงเล่นเป็นตัวจริงในศึกพรีเมียร์ลีก อังกฤษ 3 นัด ในฐานะนักเตะยืมตัวให้กับ \"ขุนค้อน\" เวสต์แฮม ยูไนเต็ด ด้วยฟอร์มการเล่นที่ดุเดือด ร้อนแรง ทั้งนี้ลงเล่นให้กับต้นสังกัดอย่าง นีซ 33 นัด และเป็นตัวหลักให้กับทีมตลอดมานับตั้งแต่ 2020/21 เป็นต้นมา กองหลังรายนี้มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) นาเยฟ อาเกิร์ด (ต้นสังกัด เวสต์แฮม ยูไนเต็ด) กองหลังดีกรีทีมชาติโมร็อกโก วัย 28 ปี ลงเล่น 28 นัดในฤดูกาลที่ผ่านมาให้กับ \"ขุนค้อน\" เวสต์แฮม ยูไนเต็ด ก่อนจะย้ายไปเล่นแบบยืมตัวกับ เรอัล โซเซียดาด มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) อัลเบิร์ต กุดมุนด์สัน (ต้นสังกัด เจนัว) กองกลางไอริช วัย 27 ปี กลับมาแจ้งเกิดอย่างเต็มตัวกับ เจนัว ในศึกกัลโช เซเรียอา อิตาลี จากการลงเล่น 37 นัดในฤดูกาลที่ผ่านมา และยิงประตูได้ถึง 16 ประตู 5 แอสซิสต์ ผลงานเข้าตาจนนายใหญ่ฟิออเรนตินา ดึงไปร่วมทีม เจ้าตัวถือเป็นกองกลางที่ครบเครื่องคนหนึ่ง ตัดเกม เข้าประทะ จ่ายบอล รวมถึงลูกยิงไกลก็เป็นทีเด็ดเช่นเดียวกัน มีค่าตัวแบบประเมินอยู่ที่ 30 ล้านยูโร (ประมาณ 1 106 ล้านบาท) เจมส์ วอร์ด พราวส์ (ต้นสังกัด เวสต์แฮม ยูไนเต็ด) กองกลางพรสวรรค์สูงจอมเทคนิครายนี้มีอายุ 29 ปี เป็นกำลังหลักให้กับ \"นักบุญ\" เซาแธมป์ตัน ตั้งแต่ฤดูกาล 2010 เป็นต้นมา ก่อนที่จะย้ายมาเล่นให้กับ \"ขุนค้อน\" เวสต์แฮม ยูไนเต็ด ในฤดูกาลที่แล้ว ลงสนาม 51 นัด ยิง 7 ประตูกับอีก 11 แอสซิสต์ ล่าสุดย้ายไปเล่นแบบยืมตัวกับ \"เจ้าป่า\" นอตติงแฮม ฟอเรสต์ มีค่าตัวแบบประเมินอยู่ที่ 30 ล้านยูโร (ประมาณ 1 106 ล้านบาท) นิโก กอนซาเลซ (ต้นสังกัด ฟิออเรนตินา) หลังลงสนามให้กับ \"ม่วงมหากาฬ\" ฟิออเรนตินา 3 ปี ตัวรุกชาวอาร์เจนไตน์ วัย 26 ปี ลงสนามในฤดูกาลที่ผ่านมา 44 นัด ยิง 16 ประตู กับอีก 5 แอสซิสต์ ด้วยผลงานที่จับต้องได้อย่างนี้จึงถูก \"ม้าลาย\" ยูเวนตุส ดึงตัวไปร่วมงานด้วยสัญญายืมตัว มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) ซาฟี ซิมอนส์ (ต้นสังกัด ปารีส แซง แฌร์แมง) เพลเมกเกอร์ดาวรุ่งชาวเนเธอร์แลนด์ กำลังเติบโตพร้อมกับความสามารถที่เพิ่มขึ้นในทุกวัน ท่ามกลางรุ่นพี่ที่คอยอบรมบ่มเพาะให้เขาเป็นสุดยอดตัวปั้นเกม ซาฟี ซิมอนส์ ในวัย 21 ปี ถูกต้นสังกัดปล่อยยืมตัวต่อเนื่อตั้งแต่ปี 2022 ฤดูกาลล่าสุดเล่นให้กับ อาร์บี ไลป์ซิก 43 นัด ยิง 10 ประตูกับอีก 15 แอสซิสต์ และฤดูกาลปัจจุบัน ปารีส แซง แฌร์แมง ก็ปล่อยให้ ไลป์ซิก ยืมใช้งานอีก 1 ปี ทั้งนีเจ้าตัวมีค่าตัวแบบประเมินอยู่ที่ 80 ล้านยูโร (ประมาณ 2 951 ล้านบาท) ราฮีม สเตอร์ลิง (ต้นสังกัด เชลซี) หนึ่งในตำนานพรีเมียร์ลีก อังกฤษ ที่ไปไม่สุดกับทีมชาติ กำลังลงเล่นให้กับ ปืนใหญ่ อาร์เซนอล ในฐานะแข้งยืมตัว จาก \"สิงโตน้ำเงินคราม\" เชลซี ทีมดังร่วมเมืองลอนดอน อม้จะเป็นการย้ายข้ามห้วยไปเล่นให้กับอริร่วมเมืองเจ้าตัวก็ไม่ได้ถูกสาบส่งแต่อย่างใด รวมถึงได้การต้อนรับจาก เดอะ กันเนอร์ส เป็นอย่างดี ในฤดูกาลที่ผ่านมาลงเล่นให้กับต้นสังกัดไป 43 นัด ยิง 10 ประตูกับอีก 8 แอสซิสต์ มีค่าตัวแบบประเมินอยู่ที่ 35 ล้านยูโร (ประมาณ 1 291 ล้านบาท) วิคเตอร์ โอซิมเฮน (ต้นสังกัด นาโปลี) สโมสรรังแกฉัน! เมื่อครั้งที่ วิคเตอร์ โอซิมเฮน กำลังฟอร์มร้อนแรงและพานาโปลีคว้าแชมป์ลีกมาครองได้ในรอบหลายสิบปี เจ้าตัวถูกประเมินค่าตัวสูงถึง 150-200 ล้านยูโร ได้รับความสนใจจากทีมยักษ์ใหญ่ทั่วยุโรป โดยเฉพาะอย่างยิ่ง \"สิงโตน้ำเงินคราม\" เชลซี และ \"ปิศาจแดง\" แมนเชสเตอร์ ยูไนเต็ด แต่นาโปลียื้อจนถึงวินาทีสุดท้ายจนจำในต้องอยู่กับต้นสังกัดต่อไป ฤดูกาลที่ผ่านมาลงเล่น 32 นัด ยิง 17 แอสซิสต์ 4 ด้วยฟอร์มการเล่นที่ตกลงไปจึงไม่มีทีมใดชายตามองแข้งทีมชาติไนจีเรีย วัย 25 ปีผู้นี้เลย กระทั่ง กาลาตาซาราย สโมสรดังจากเมืองอิสตันบูล ประเทศตุรกี ดึงไปร่วมทีมแบบยืมตัว ปัจจุบัน โอซิมเฮน ถูกประเมินค่าตัวอยู่ที่ 100 ล้านยูโร (ประมาณ 3 700 ล้านบาท) แทมมี อับราฮัม (ต้นสังกัด โรมา) อดีตแข้งเชลซี ไม่สามารถหาพิ้นที่ให้ตัวเองลงเล่นในสนามได้ถึงถูกปล่อยให้ โรมา ยืมตัวไปใช้งานฟร้อมพ่วงออปชั่นซื้อขาด จากนั้นจึงถูกปล่อยยืมอีกทอดให้กับ เอซี มิลาน เนื่องจากถูกมองว่าเป็นส่วนเกินของทีม ฤดูกาลที่ผ่านมาได้ลงสนามเพียง 13 นัด ยิง 1 ประตูกับอีก 1 แอสซิสต์ ถือเป็นตัวเลขการทำประตูรวมแอสซิสต์ต่อหนึ่งฤดูกาลน้อยที่สุดในชีวิตของเขา แม้สถานการณ์ของกองหน้าชาวอังกฤษจะเป็นเช่นนี้แต่ก็ถูกประเมินค่าตัวไว้ที่ 30 ล้านยูโร (ประมาณ 1 106 ล้านบาท)",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814273"
  },
  {
    "data": "เทศบาลเมืองหนองคาย ประกาศแจ้งหากระดับน้ำขึ้นสูงอีก 20 เซนติเมตร จะงดจ่ายกระแสไฟฟ้าบริเวณ\"ถนนประจักษ์\"ตลอดสาย จากสถานการณ์น้ำใน \"แม่น้ำโขง\" ที่เพิ่มสูงขึ้นจนน้ำล้นตลิ่ง เข้าท่วมพื้นที่หลายจังหวัดที่ติดกับแม่น้ำ โดยเฉพาะอย่างยิ่งใน จ.หนองคาย ที่กระทบพื้นที่การเกษตรและบ้านเรือนประชาชนได้รับความเสียหายเป็นจำนวนมากนั้น ล่าสุดวันที่ 14 กันยายน 2567 มีรายงานว่า เพจเฟซบุ๊กเทศบาลเมืองหนองคายได้โพสต์ข้อความแจ้งเตือนประชาชน ระบุว่า แจ้งประชาชนทราบ คาดการณ์ว่าหากน้ำขึ้นสูงอีก 20 ซ. จะดำเนินการงดจ่ายกระแสไฟฟ้าบริเวณถนนประจักษ์ตลอดสาย ส่วนชุมชนที่ดำเนินการตัดกระแสไฟฟ้าเรียบร้อย ได้แก่ ทั้งนี้ เทศบาลเมืองหนองคาย ได้รายงานระดับน้ำโขง จังหวัดหนองคาย ประจำวันที่ 14 กันยายน 2567 เวลา 14.30 น.ระดับน้ำโขง : 13.72 เมตรระดับการแจ้งเตือนภัยน้ำท่วม : ธงสีแดง สภาวะน้ำอยู่ในเกณฑ์ที่มีความเสี่ยงอันตรายต่อการเกิดน้ำท่วมฉับพลัน ให้อาศัยอยู่ในสถานที่ปลอดภัยและปฏิบัติตามข้อสั่งการ อย่างไรก็ตาม หากมีความคืบหน้าเพิ่มเติมจะรายงานให้ทราบอีกครั้ง  ... ขอบคุณข้อมูลจาก เฟซบุ๊ก เทศบาลเมืองหนองคาย",
    "category": "local",
    "date": "14 ก.ย. 2567 15:25 น.",
    "publisher": "Thairath",
    "url": "https://www.thairath.co.th/news/local/northeast/2814373"
  },
  {
    "data": "สถานการณ์ลุ้นหนีตกชั้นของ คอนซาโดเล ซัปโปโร ย่ำแย่ลงอีกครั้ง หลังพ่ายแพ้ให้กับ โตเกียว เวอร์ดี 0-2 ทำให้ตอนนี้พวกเขามีแต้มห่างจากโซนปลอดภัยมากถึง 7 แต้ม แถมยังแข่งมากกว่า 1 นัด แม้ก่อนหน้านี้จะเก็บชัยชนะในศึก เจลีก 1 มา 3 นัดรวด แต่การโดน โตเกียว เวอร์ดี บุกมาเอาชนะถึง ซัปโปโร โดม นั้นทำให้ คอนซาโดเล ซัปโปโร กำลังจะเข้าสู่สถานการณ์อันเลวร้ายอย่างแท้จริง ณ ขณะนี้ พวกเขามีเพียง 25 คะแนนจาก 30 นัด มีแต้มห่างจาก โชนัน เบลล์มาเร ที่อยู่ในโซนปลอดภัยถึง 7 แต้ม แถมยังแข่งมากกว่า 1 นัด ยิ่งอันดับที่สูงขึ้นไปนั้นไม่ต้องพูดถึง เพราะ \"คอนซา\" นั้นแข่งมากกว่าทีมเหล่านั้น 2-3 นัดทั้งสิ้น มิหนำซ้ำโปรแกรมที่เหลืออยู่ 8 นัดสุดท้ายก็ถือว่าหฤโหดไม่เบา เพราะต้องออกไปเยือนทีมที่อยู่ในกลุ่ม 5 อันดับแรกถึง 3 นัด โอกาสที่มีแต้มติดไม้ติดมือในเกมเหล่านี้นั้นมีน้อยมาก สำหรับโปรแกรมเจลีก 8 นัดสุดท้ายของ คอนซาโดเล ซัปโปโร เยือน มาชิดะ เซลเวีย (อันดับ 2)เหย้า เกียวโต ซังงะ (อันดับ 13)เยือน กัมบะ โอซากา (อันดับ 5)เยือน นาโกยา แกรมปัส (อันดับ 12)เหย้า เซเรโซ โอซากา (อันดับ 9)เยือน โชนัน เบลล์มาเร (อันดับ 17)เยือน ซานเฟรซเซ ฮิโรชิมา (อันดับ 1)เหย้า คาชิวะ เรย์โซล (อันดับ 16) ท้ายที่สุดก็ต้องให้กำลังใจกันต่อไป หวังว่า \"คอนซา\" จะสามารถเอาตัวรอดในโค้งสุดท้ายได้สำเร็จ เพราะแน่นอนว่าแฟนบอลชาวไทยทุกคนคงอยากเห็น \"เช็ค\" สุภโชค สารชาติ ค้าแข้งใน เจลีก 1 ต่อไป",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814363"
  },
  {
    "data": "หลังจากที่วงการบันเทิงได้สูญเสียศิลปินแห่งชาติ ผู้กำกับละครและภาพยนตร์ชื่อดังระดับตำนานของเมืองไทยอย่างฉลอง ภักดีวิจิตรในวัย 93 ปี เมื่อวันที่ 13 ก.ย. 67 ที่ผ่านมา ซึ่งสร้างความเศร้าเสียใจให้กับเหล่าทีมงานและนักแสดงที่เคยร่วมงานกับอาฉลอง ล่าสุด กัญจน์ ภักดีวิจิตร ลูกชายคนโตของ ฉลอง ภักดีวิจิตร ได้โพสต์ขอความสุดเศร้าอาลัยถึงคุณพ่อที่จากไปผ่านอินสตาแกรมส่วนตัวซึ่งมีข้อความว่า \"ลูกขอกราบลาคุณพ่อ ผู้ให้ทั้งชีวิต วิชาความรู้และชื่อเสียง ..ไม่รู้จะพิมพ์อะไรต่อ…เสียใจเหลือเกิน..มันจุกอก\" ...",
    "category": "entertain",
    "date": "14 ก.ย. 2567 15:04 น.",
    "publisher": "Thairath",
    "url": "https://www.thairath.co.th/entertain/news/2814360"
  },
  {
    "data": "“อิทธิพร บุญประคอง” เข้าตรวจการส่งมอบอุปกรณ์เลือกตั้งซ่อมพิษณุโลก เขต 1 เผย โค้งสุดท้ายยังไร้ทุจริต กำชับเจ้าหน้าที่ นับคะแนนช้า ๆ ชัด ๆ วอนประชาชนออกมาใช้สิทธิ์ เป็นผู้สังเกตการณ์ คาดรู้ผลนับคะแนนไม่เกิน 3 ทุ่มพรุ่งนี้ วันที่ 14 กันยายน 2567 ที่ว่าการอำเภอเมืองพิษณุโลก จังหวัดพิษณุโลก นายอิทธิพร บุญประคอง ประธานคณะกรรมการการเลือกตั้ง หรือ กกต. พร้อมด้วยนายพงษ์ศักดิ์ รัตนมณเฑียร ผอ.กกต.พิษณุโลก เจ้าหน้าที่ตำรวจ และเจ้าหน้าที่ที่เกี่ยวข้อง ร่วมตรวจสอบความเรียบร้อยในการส่งมอบ-รับอุปกรณ์การเลือกตั้ง ในการเลือกตั้งสมาชิกสภาผู้แทนราษฎร เขตที่หนึ่ง แทนตำแหน่งที่ว่าง ทั้งหมด 208 หน่วย ระหว่างตรวจความเรียบร้อย ประธาน กกต. ใช้เวลาประมาณ 20 นาทีในการพูดคุยกับเจ้าหน้าที่ท้องถิ่น ให้กำลังใจและคำแนะนำในการปฏิบัติงานกับเจ้าพนักงานผู้ดำเนินการเลือกตั้ง ให้ทำหน้าที่ด้วยความรอบคอบ ขานคะแนนช้า ๆ ชัด ๆ และปฏิบัติตามกฎหมาย นอกจากนี้ นายอิทธิพร ให้สัมภาษณ์ถึงการป้องกันการทุจริตในช่วงคืนสุดท้ายก่อนการเลือกตั้ง โดยระบุว่า มีคณะผู้ตรวจการคอยปฏิบัติหน้าที่มาอย่างต่อเนื่องจนถึงวันพรุ่งนี้ ขณะนี้ยังไม่มีรายงานปัญหาข้อร้องเรียนในการทุจริตการเลือกตั้ง ตนก็รู้สึกดีใจที่เป็นปรากฏการณ์ที่ดีในการเลือกตั้ง ส่วนระยะเวลาในการนับคะแนนหลังปิดหีบ นายอิทธิพร คาดว่าไม่น่าเกิน 1 ชั่วโมง 30 นาที หากนับตามกระบวนการตั้งแต่เวลา 17:00 น. ที่ปิดหีบ เมื่อนับเสร็จแล้วกรรมการประจำหน่วยจะแปะผลการนับคะแนนอย่างไม่เป็นทางการ ส่วนกระบวนการที่จะใช้ระยะเวลานานคือการตรวจสอบความถูกต้องของข้อมูลที่ได้รับ ซึ่งคาดว่าช่วงเวลาประมาณ 20:00 น. ถึง 21:00 น. ก็จะสามารถประกาศผลการนับคะแนนอย่างไม่เป็นทางการทั้งหมดได้ ... สำหรับการร่วมสังเกตการณ์ นายอิทธิพร ระบุว่า ผู้สมัครเลือกตั้ง ผู้สังเกตการณ์เข้าร่วมได้ แต่ประชาชนก็จะมีพื้นที่อีกส่วนหนึ่ง ตนจึงอยากเชิญชวนให้ชาวพิษณุโลกมาร่วมใช้สิทธิ์เลือกตั้งและเป็นผู้ร่วมสังเกตการณ์ในจุดนับคะแนนดังกล่าว นายอิทธิพร ย้ำว่าตนไม่ได้เป็นห่วงอะไร เนื่องจากวานนี้ได้มีการพูดคุยกับผู้ว่าราชการจังหวัด และผู้บังคับการตำรวจภูธรเมืองพิษณุโลก อีกทั้งกรรมการหลายท่านก็เคยปฏิบัติหน้าที่มาหลายครั้ง รู้วิธีการทำงานของตนเองดี",
    "category": "politic",
    "date": "14 ก.ย. 2567 15:00 น.",
    "publisher": "Thairath",
    "url": "https://www.thairath.co.th/news/politic/2814367"
  },
  {
    "data": "รวม \"เลขเด็ด\" เลขดัง จาก\"ท้าวเวสสุวรรณ\"ที่นักเสี่ยงโชคไม่ควรพลาด นำไปเป็นแนวทางซื้อสลากกินแบ่งรัฐบาล ลุ้นงวด 16/9/67 วันที่ 13 ก.ย. 67 ผู้สื่อข่าวรายงานว่า ก่อนการออกรางวัลสลากกินแบ่งรัฐบาล งวดประจำวันที่ 16/9/67 บรรดานักเสี่ยงโชค คนรักตัวเลขทั้งหลาย ต่างพากันเดินทางไปกราบไหว้ขอพรสิ่งศักดิ์สิทธิ์ พร้อมส่อง \"เลขเด็ด\" ตามสถานที่ต่างๆ เพื่อนำไปเป็นแนวทางในการลุ้นโชค โดยเฉพาะตัวเลขจาก\"ท้าวเวสสุวรรณ\"ซึ่งได้รวบรวมไว้ ดังนี้ วันที่ 5 ก.ย. ที่วัดสว่างอารมณ์ แคแถว ต.ขุนแก้ว อ.นครชัยศรี จ.นครปฐม \"ปาร์ค ภัทรพงศ์\" นักร้องลูกทุ่งดัง ซุ่มเดินทางมาพบหลวงพ่อแป๊ะ เกจิดัง เจ้าอาวาสวัดสว่างอารมณ์ เพื่อลงยันต์หลังมือ พร้อมเข้ากราบไหว้ขอพรองค์ท้าวเวสสุวรรณ ที่มีขนาดความสูงกว่า 4 เมตร นำพวงมาลัยสีแดง และฟักทองใส่พานถวาย จุดธูปบูชา ตั้งจิตอธิษฐานขอพร พร้อมถือโอกาสขอโชคลาภไปด้วย โดยนำธูปมงคลปักไว้ที่ฟักทองถวายกับองค์ท้าวเวสสุวรรณ อธิษฐานขอโชคลาภก้อนโต จากนั้นนำธูปมงคลไปจุด รอจนกระทั่งธูปหมดดอก ปรากฏเลข 628 ก่อนเดินทางกลับ ได้เดินไปหาซื้อลอตเตอรี่ตามแผงที่วางขายภายในวัด ... วันที่ 5 ก.ย. ที่วัดดอนใหญ่ ต.ลำลูกกา อ.ลำลูกกา จ.ปทุมธานี \"แคนดี้ รากแก่น\" นักร้องชื่อดังและคณะ ได้นำเครื่องบวงสรวงชุดใหญ่ เดินทางมาที่วัดดอนใหญ่ เพื่อทำพิธีบวงสรวงเบิกฤกษ์ขอความเป็นสิริมงคล ขอโชคลาภจากท้าวเวสสุวรรณ โดยได้ชี้เลขเด็ดจากธูปเสี่ยงทายให้นักเสี่ยงโชคดู และบอกอีกว่าระหว่างพิธีธูปเสี่ยงทายได้หมุนกลับด้านให้นำไปเสี่ยงโชคกัน เพราะมีเลขทั้ง 3 ตัวและ 2 ตัวในงวดนี้ซึ่งได้เลข 908 และ 64 กลับไปเสี่ยงโชคตาม ๆ กัน วันที่ 10 ก.ย. ที่วัดมงคลรัตน์ คลอง 12 ต.ลำไทร อ.ลำลูกกา จ.ปทุมธานี บรรดาเหล่าสายมู ต่างแห่เดินทางมากราบไหว้ขอพร และแก้บนกับท้าวเวสสุวรรณกันอย่างคึกคัก หนึ่งในนั้นคือ พนักงานขายบ้าน ชาว กทม. ที่เดินทางมาแก้บน หลังมีลูกค้ามาจองบ้านและทำสัญญาซื้อกันทันที ในราคากว่า 5 ล้านบาท อีกยังได้โชคจากเลขที่บ้านที่ได้ขายคือ 28 ถูกรางวัลในงวดวันที่ 16 สิงหาคมที่ผ่านมา รับทรัพย์หลักแสน จึงเดินทางกลับมาแก้บน พร้อมกับจุดธูปเสี่ยงทายได้ 711 นำกลับไปเสี่ยงโชคอีกครั้งต่อไป ... ด้านคนดวงเฮงที่มาทำงานที่คลอง 12 เผยว่า ได้ใช้วันหยุดงานมากราบไหว้ขอโชคกับท้าวเวสสุวรรณ วัดมงคลรัตน์ ปรากฏว่าได้โชคมาตลอดกว่า 20 งวด รับทรัพย์รวมกว่า 400 000 บาท ไม่เพียงแต่ได้อย่างเดียวนั้น พอเวลาที่ตนมีหนี้มีสินมากมายไม่รู้จะหาทางออกยังไง มาขอให้ปู่ท้าวเวสฯ ให้ช่วยก็จะสมหวังทันที เพราะเงินก็มาอย่างไม่น่าเชื่อ อีกทั้งก่อนกลับยังได้จุดธูปเสี่ยงทายได้เลข 18 กลับไปเสี่ยงโชคอีกครั้ง",
    "category": "lottery",
    "date": "14 ก.ย. 2567 15:00 น.",
    "publisher": "Thairath",
    "url": "https://www.thairath.co.th/lottery/news/2814073"
  },
  {
    "data": "ออปตา (Opta) เว็บไซต์บันทึกสถิติชื่อดังวิเคราะห์โปรแกรมพรีเมียร์ลีก 4 นัดหลังพักเบรกทีมชาติ บิ๊ก 6 ชิงหัวตารางเข้มข้น แฟนฟุตบอลพรีเมียร์ลีก อังกฤษ ต่างไม่พอใจที่ต้องหยุดพักการแข่งขัน เพื่อหลีกทางให้กับโปรแกรมทีมชาติหลังจากผ่านไปเพียงแค่ 3 สัปดาห์ของฤดูกาล 2024-25 และจะไม่มีความสุขเช่นนี้อีกในเดือนหน้า เมื่อจบการแข่งขันสัปดาห์ที่ 5-6 ในเดือนตุลาคม จะมีการพักเบรกทีมชาติอีกครั้ง โดยจะมีการแข่งขันที่เข้มข้นในเร็วๆ นี้ ออปตา (Opta) เว็บไซต์บันทึกสถิติได้วิเคราะห์แล้วว่าทีมใดมีตารางการแข่งขันที่ง่าย และยากที่สุดในช่วงก่อนพักเบรกทีมชาติเดือนตุลาคม โดยอ้างอิงจาก Opta Power Rankings ทีมจ่าฝูงอย่าง \"เรือใบสีฟ้า\" แมนเชสเตอร์ ซิตี้ จะกลับมาเปิดบ้านต้อนรับ \"ผึ้งพิฆาต\" เบรนฟอร์ด ตามด้วย \"ปืนใหญ่\" อาร์เซนอล จากนั้นออกไปเยือน \"สาลิกาดง\" นิวคาสเซิล ยูไนเต็ด และ \"เจ้าสัวน้อย\" ฟูแลม โดยมีคะแนนความยากที่ 89.0 เปอร์เซ็น ในการเก็บผลการแข่งขันก่อนพักเบรกทีมชาติ ส่วนทีมอื่นๆ มีโปรแกรม และคะแนนความยากดังนี้ \"เจ้าสัวน้อย\" ฟูแลม : เวสต์แฮม (H)  นิวคาสเซิล (H)  ฟอเรสต์ (A)  แมนฯ ซิตี้ (A) - 89.7 เปอร์เซ็น \"ผึ้งพิฆาต\" เบรนฟอร์ด : แมนฯ ซิตี้ (A)  สเปอร์ส (A)  เวสต์แฮม (H)  วูล์ฟ (H) - 89.5 เปอร์เซ็น \"หมาป่า\" วูล์ฟแฮมต์ตัน : นิวคาสเซิล (H)  แอสตัน (A)  ลิเวอร์พูล (H)  เบรนฟอร์ด (A) - 89.5 เปอร์เซ็น \"เจ้าป่า\" นอตติงแฮม ฟอเรสต์ : ลิเวอร์พูล (A)  ไบรจ์ตัน (A)  ฟูแลม (H)  เชลซี (A) - 89.3 เปอร์เซ็น \"ไก่เดือยทอง\" ทอตแนมฮอต สเปอร์ส : อาร์เซนอล (H)  เบรนฟอร์ด (H)  แมนยูฯ (A)  ไบรจ์ตัน (A) - 89.1 เปอร์เซ็น \"เรือใบสีฟ้า\" แมนเชสเตอร์ ซิตี้ : เบรนฟอร์ด (H)  อาร์เซนอล (H)  นิวคาสเซิล (A)  ฟูแลม (H) - 89.0 เปอร์เซ็น \"สาลิกาดง\" นิวคาสเซิล ยูไนเต็ด : วูล์ฟ (A)  ฟูแลม (A)  แมนฯ ซิตี้ (H)  เอฟเวอตัน (A) - 88.0 เปอร์เซ็น \"จิ้งจอกสยาม\" เลสเตอร์ ซิตี้ : คริสตัล (A)  เอฟเวอร์ตัน (H)  อาร์เซนอล (A)  บอร์นมัธ (H) - 87.5 เปอร์เซ็น \"ปืนใหญ่\" อาร์เซนอล : สเปอร์ส (A)  แมนฯ ซิตี้ (A)  เลสเตอร์ (H)  เซาแธมป์ตัน (H) - 87.4 เปอร์เซ็น \"นักบุญ\" เซาแธมป์ตัน : แมนยูฯ (H)  อิปสวิช (H)  บอร์นมัธ (A)  อาร์เซนอล (A) - 87.3 เปอร์เซ็น \"ปราสาทเรือนแก้ว\" คริสตัล พาเลซ : เลสเตอร์ (H)  แมนยูฯ (H)  เอฟเวอร์ตัน (A)  ลิเวอร์พูล (H) - 86.8 เปอร์เซ็น \"เดอะเชอร์รีส์\" บอร์นมัธ : เชลซี (H)  ลิเวอร์พูล (A)  เซาแธมป์ตัน (H)  เลสเตอร์ (A) - 86.3 เปอร์เซ็น \"ทอฟฟี่สีน้ำเงิน\" เอฟเวอร์ตัน : แอสตัน (A)  เลสเตอร์ (A)  คริสตัล (H)  นิวคาสเซิล (H) - 86.1 เปอร์เซ็น \"ปิศาจแดง\" แมนเชสเตอร์ ยูไนเต็ด : เซาแธมป์ตัน (A)  คริสตัล (A)  สเปอร์ส (H)  แอสตัน (A) - 85.7 เปอร์เซ็น \"สิงโตน้ำเงินคราม\" เชลซี : บอร์นมัธ (A)  เวสต์แฮม (A)  ไบรจ์ตัน (H)  ฟอร์เรส (H) - 85.5 เปอร์เซ็น \"ม้าขาวเจ้าพายุ\" อิปสวิช ทาวน์ : ไบรจ์ตัน (A)  เซาแธมป์ตัน (A)  แอสตัน (H)  เวสต์แฮม (A) - 85.4 เปอร์เซ็น \"นกนางนวล\" ไบรจ์ตัน : อิปสวิช (H)  ฟอเรสต์ (H)  เชลซี (A)  สเปอร์ส (H) - 85.4 เปอร์เซ็น\"ขุนค้อน\" เวสต์แฮม ยูไนเต็ด : ฟูแลม (A)  เชลซี (H)  เบรนฟอร์ด (A)  อิปสวิช (H) - 85.2 เปอร์เซ็น \"หงส์แดง\" ลิเวอร์พูล : ฟอเรสต์ (H)  บอร์นมัธ (H)  วูล์ฟ (A)  คริสตัล (A) - 84.4 เปอร์เซ็น\"สิงผงาด\" แอสตัน วิลลา : เอฟเวอร์ตัน (H)  วูล์ฟ (H)  อิปสวิช (A)  แมนยูฯ (H) - 83.8 เปอร์เซ็น",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2813950"
  },
  {
    "data": "ซัมซุงอยู่ในสภาวะที่ต้องตัดสินใจโดยเฉพาะกลยุทธ์การใช้ชิปเซตสำหรับGalaxy S25เรือธงในปีหน้าว่าจะเป็นชิปของ Qualcomm หรือ Exynos เหลืออีกประมาณ 4 เดือนเท่านั้น วงรอบการเปิดตัวของ Samsung Galaxy S25 ก็จะเริ่มต้นขึ้น เพียงแต่สิ่งที่ซัมซุงต้องตัดสินใจในเร็ววันนี้ นั่นคือ เรื่องของการใช้ชิปเซต ระหว่างชิปของ Qualcomm หรือชิปที่ซัมซุงพัฒนาเองอย่าง Exynos ตลอดหลายปีที่ผ่านมา ซัมซุงได้ทุ่มเงินเป็นจำนวนมหาศาลเพื่อพัฒนาชิปเซตครบวงจร ไม่ใช่เฉพาะการผลิตเท่านั้น แต่ยังรวมไปถึงการออกแบบชิปเซตด้วย อย่างไรก็ตาม แหล่งข่าวของ The Korea Herald เปิดเผยว่า ซัมซุงกำลังอยู่ระหว่างการพิจารณาว่า Galaxy S25 สมาร์ทโฟนเรือธงที่คาดว่าน่าจะมีกำหนดการเปิดตัวในเดือนมกราคมปีหน้า โดยซัมซุงน่าจะเลือกชิปเซตของ Qualcomm เพียงรุ่นเดียว เนื่องจากการพัฒนาชิปเซตรุ่นใหม่ Exynos 2500 มีอัตราการผลิตสำเร็จเพียง 20 เปอร์เซ็นต์เท่านั้น ซึ่งยังห่างไกลจากเป้าหมายที่วางไว้ด้วยตัวเลข 60 เปอร์เซ็นต์สำหรับการผลิตเป็นจำนวนมาก (Mass production) ด้วยตัวเลขในการพัฒนาที่ยังไม่ถึงเป้าของซัมซุง นั่นจึงทำให้ความฝันของซัมซุงที่จะก้าวขึ้นมาเป็นหนึ่งในผู้เล่นหลักของอุตสาหกรรมชิปเซตจึงยังไม่เกิดขึ้น อย่างไรก็ตาม การนำชิปเซต Exynos 2500 ก็อาจเกิดขึ้นในช่วงกลางปีของปี 2025 เพื่อนำไปใช้กับ Samsung Galaxy Z Fold 7 และ Samsung Galaxy Z Flip 7 ก็เป็นได้ ในช่วงที่ผ่านมา ซัมซุงยืนยันว่า ชิปเซตของ Qualcomm และ Exynos ไม่ได้มีความแตกต่างในเรื่องของประสิทธิภาพ แต่เป็นเรื่องของกลยุทธ์เพียงอย่างเดียวเท่านั้น ทว่าปัญหาที่จะเกิดขึ้นถ้าหากซัมซุงเลือกใช้ชิปเซตของ Qualcomm นั่นหมายความว่า ต้นทุนการผลิต Galaxy S25 จะแพงขึ้นกว่าเดิมถึง 30 เปอร์เซ็นต์เลยทีเดียว นั่นเป็นเพราะชิปเซตมีราคาที่แพง ... ที่มา:The Korea Herald",
    "category": "lifestyle",
    "date": "14 ก.ย. 2567 14:44 น.",
    "publisher": "Thairath",
    "url": "https://www.thairath.co.th/lifestyle/tech/2814364"
  },
  {
    "data": "ฮุนได มอเตอร์ และ GM เตรียมศึกษาการร่วมมือกันเพื่อพัฒนาผลิตภัณฑ์ การผลิต และเทคโนโลยีพลังงานสะอาดสำหรับอนาคต ทั้งสองบริษัทมีเป้าหมายในการเพิ่มประสิทธิภาพและยกระดับขีดความสามารถจากการร่วมมือกัน ผู้สื่อข่าวรายงานว่า บริษัท เจนเนอรัล มอเตอร์ส หรือ GM และ ฮุนได มอเตอร์ ได้ลงนามในบันทึกความเข้าใจเพื่อศึกษาการร่วมมือกันในอนาคต ซึ่งจะครอบคลุมกลยุทธ์หลักในหลายสาขา จีเอ็มและฮุนไดต่างค้นหาหนทางที่จะสร้างประโยชน์สูงสุดจากการควบรวมระดับการผลิตและจุดแข็งของแต่ละฝ่าย เพื่อลดค่าใช้จ่ายไปพร้อมกับการเพิ่มทางเลือกยานพาหนะให้หลากหลายยิ่งขึ้น และส่งมอบเทคโนโลยีใหม่ให้ลูกค้าได้อย่างรวดเร็วขึ้น ทั้งสองบริษัทเป็นผู้ผลิตระดับชั้นนำของโลก ยังอยู่ระหว่างการศึกษาโอกาสที่จะจัดซื้อวัตถุดิบในหลายสาขาร่วมกัน ทั้งวัตถุดิบในการทำแบตเตอรี่ โลหะ และอื่น ๆ ผู้ที่ลงนามในบันทึกความเข้าใจฉบับดังกล่าวมี Euisun Chung ตำแหน่ง Executive Chair ของ ฮุนได มอเตอร์ กรุ๊ป และ Mary Barra ตำแหน่ง Chairperson และ CEO ของ เจนเนอรัล มอเตอร์ส โดยความร่วมมือระหว่างสองบริษัทจะก่อให้เกิดศักยภาพในการพัฒนารถยนต์ให้มีประสิทธิภาพยิ่งขึ้น ผ่านการเพิ่มสเกลการผลิต และการจัดสรรงบประมาณได้อย่างเป็นระบบมากขึ้น \"จีเอ็มและฮุนไดจะนำจุดแข็งและทีมงานที่มีฝีมือมาควบรวมกัน โดยเป้าหมายของเราคือการปลดล็อกขนาดและความสร้างสรรค์ของทั้งสองบริษัทเพื่อส่งมอบรถยนต์ที่มีขีดความสามารถในการแข่งขันสูงขึ้นให้กับลูกค้าได้อย่างรวดเร็วและมีประสิทธิภาพขึ้น\" Barra กล่าว ทั้งนี้ ความยืดหยุ่นและความคล่องแคล่วของจีเอ็มและฮุนได ส่งผลให้ทั้งสองบริษัทสามารถเริ่มการพัฒนาของการแลกเปลี่ยนความสามารถร่วมกันได้ \"ความร่วมมือในครั้งนี้จะช่วยให้ฮุนได มอเตอร์และจีเอ็ม ประมวลโอกาสที่จะเพิ่มความสามารถในการแข่งขันในหลายตลาดหลัก และกลุ่มผลิตภัณฑ์ที่หลากหลาย รวมไปถึงการเพิ่มประสิทธิภาพด้านค่าใช้จ่าย และเพิ่มคุณค่าให้กับลูกค้า ผ่านการผสานความเชี่ยวชาญและนวัตกรรมของทั้งสองบริษัทเข้าด้วยกัน\" Chung กล่าว ... หลังจากการลงนามในบันทึกความเข้าใจซึ่งไม่มีผลบังคับทางกฎหมายฉบับนี้ ทั้งสองบริษัทจะเริ่มกระบวนการประมวลผลและเริ่มดำเนินงานทันที",
    "category": "auto",
    "date": "14 ก.ย. 2567 14:43 น.",
    "publisher": "Thairath",
    "url": "https://www.thairath.co.th/news/auto/evcar/2814361"
  },
  {
    "data": "“รองนายกฯ อนุทิน” สั่งการรัฐวิสาหกิจไฟฟ้า-ประปา สังกัดมหาดไทยจัดมาตรการเยียวยาขั้นสูง ช่วยเหลือประชาชนในพื้นที่น้ำท่วม ซ่อมแซมระบบให้เข้าที่ก่อนจ่ายไฟ จับมือ อว. ตั้งวอร์รูมติดตามสถานการณ์อุทกภัยพรุ่งนี้ วันที่ 14 ก.ย. 2567 น.ส.ไตรศุลี ไตรสรณกุล โฆษกกระทรวงมหาดไทย กล่าว่า พร้อมกับการเฝ้าบัญชาการให้หน่วยงานในสังกัดกระทรวงมหาดไทยระดมสรรพกำลังจากทุกช่องทางเข้าช่วยเหลือประชาชนในพื้นที่อุทกภัยภาคเหนือและภาคอีสานตอนบนแล้ว ล่าสุดวันนี้ (14 ก.ย. 67) ระหว่างการลงพื้นที่ติดตามให้ความช่วยเหลือในพื้นที่ จ.หนองคาย นายอนุทิน ชาญวีรกูล รองนายกรัฐมนตรีและ รมว.มหาดไทย ได้มีข้อสั่งการไปยังรัฐวิสาหกิจในสังกัดกระทรวงมหาดไทย ที่รับผิดชอบดูแลสาธารณูปโภคชีวิตความเป็นอยู่ของประชาชน ได้แก่ การไฟฟ้าส่วนภูมิภาค (กฟภ.) การประปาส่วนภูมิภาค (กปภ.) ให้จัดทำชุดมาตรการเพื่อช่วยเหลือเยียวยาและฟื้นฟูประชาชนทุกพื้นที่ที่ได้รับผลกระทบจากอุทกภัย “ท่านอนุทิน ได้สั่งการให้ กฟภ. กปภ. พิจารณาจัดทำมาตรการที่จะช่วยเยียวยาพี่น้องประชาชน อาทิ การผ่อนผันจัดเก็บค่าไฟฟ้าให้ผู้ใช้ไฟฟ้าที่ประสบภัยน้ำท่วม หากจะทำจะมีแนวดำเนินการอย่างไร ให้จัดเป็นมาตรการช่วยเหลือขั้นสูงสุดหรือขั้นพิเศษ และท่านจะรายงานให้ ครม. ทราบถึงการช่วยเหลือจากกระทรวงมหาดไทยต่อไป” น.ส.ไตรศุลี กล่าว โฆษกกระทรวงมหาดไทย กล่าวว่า นายอนุทิน ยังมีข้อห่วงใยเกี่ยวกับความปลอดภัยของประชาชนในการใช้สาธารณูปโภคต่าง ๆ ในช่วงน้ำท่วม โดยเฉพาะเรื่องของไฟฟ้าที่หากไม่ระมัดระวังให้ดี โครงสร้างพื้นฐาน ระบบสายส่งต่าง ๆ เกิดการชำรุดอาจเป็นอันตรายต่อชีวิตของผู้ใช้งาน จึงได้กำชับให้ทางการไฟฟ้า การประปาให้จัดกำลังเจ้าหน้าที่เข้าซ่อมแซมระบบต่าง ๆ ที่ได้รับผลกระทบจากน้ำท่วมให้มีความมั่นคงก่อนจ่ายกระแสไฟ หากประชาชนร้องขอให้เข้าช่วยดูแลซ่อมแซมระบบก็ขอให้จัดกำลังเจ้าหน้าที่เข้าสนับสนุนอย่างรวดเร็ว พร้อมกำชับให้คำนึงถึงความปลอดภัยในการปฏิบัติงานของเจ้าหน้าที่อยู่เสมอ ... โฆษกกระทรวงมหาดไทย ยังกล่าวอีกว่า ในวันพรุ่งนี้ (15 ก.ย.) กระทรวงมหาดไทยและกระทรวงการอุดมศึกษา วิทยาศาสตร์ วิจัยและนวัตกรรม (อว.) จะจัดตั้งวอร์รูม (War Room) เพื่อทำการสื่อสารข้อมูลเกี่ยวกับสถานการณ์น้ำในพื้นที่ซึ่งมีความเสี่ยงต่ออุทกภัย ทั้งการคาดการณ์ การแจ้งเตือน เพื่อให้ทั้งผู้ปฏิบัติงานในพื้นที่และประชาชนได้รับข้อมูลที่ถูกต้อง ชัดเจน เตรียมการรับมือและเผชิญเหตุได้อย่างมีประสิทธิภาพและเห็นข้อมูลไปในทิศทางเดียวกัน",
    "category": "politic",
    "date": "14 ก.ย. 2567 14:42 น.",
    "publisher": "Thairath",
    "url": "https://www.thairath.co.th/news/politic/2814362"
  },
  {
    "data": "ลีฟวี่ไทยอย่าให้เสียชื่อ เปิดเซ็ตลิสต์คอนเสิร์ต ‘Olivia Rodrigo - GUTS world tour’ ซ้อมร้องกันก่อนที่น้องสาวสุดป็อป Olivia Rodrigo จะมาเปิดเอเชียทัวร์ รวมถึงเป็นการมาเล่นคอนเสิร์ตที่ไทยเป็นครั้งแรก ในวันที่ 15 – 16 กันยายนนี้ ที่อิมแพ็ค อารีน่า เปิดจาหน่ายบัตรโซนที่นั่งมุมมองจากัดผ่านทาง thaiticketmajor ‘GUTS world tour’ ทัวร์คอนเสิร์ตครั้งที่ 2 หลังจากที่ Olivia ประสบความสาเร็จจาก ‘SOUR Tour’ ในสหรัฐฯ และยุโรป ซึ่งนอกจากจะเป็นการตอกย้ำความสาเร็จของอัลบั้ม GUTS ที่โอลิเวียครองใจแฟนๆ ทั่วโลกจนทาให้เธอได้บินมาอวดเพอร์ฟอร์แมนซ์สู่สายตาแฟนๆ ชาวเอเชียเป็นครั้งแรกแล้ว นี่ยังเป็นครั้งแรกของการขยายสเกลคอนเสิร์ตสู่ฮอลล์อารีน่าของศิลปินสาวอายุน้อยร้อยความสามารถคนนี้อีกด้วย เตรียมไปตะโกนเพลงฮิตให้สุดเสียง ทั้ง ‘vampire’  ‘get him back!’  ‘bad idea  right?’  ‘all-american bitch’ และอีก มากมายรวมกว่า 20 เพลง ในคอนเสิร์ตที่ลีฟวี่ไทยรอคอย ‘Olivia Rodrigo - GUTS world tour in Bangkok’ วันอาทิตย์ที่ 15 และวันจันทร์ที่ 16 กันยายน 2567 ที่อิมแพ็ค อารีน่า ดูรายละเอียดการซื้อบัตรโซนมุมมองจากัด ที่ thaiticketmajor ...",
    "category": "entertain",
    "date": "14 ก.ย. 2567 14:40 น.",
    "publisher": "Thairath",
    "url": "https://www.thairath.co.th/entertain/news/2814357"
  },
  {
    "data": "\"ฮอนด้า เรซซิ่ง ไทยแลนด์\" โชว์ผลงานเยี่ยม \"เกียรติศักดิ์ สิงหพงศ์\" ทะยาน คว้าโพเดียม ซูเปอร์สปอร์ต 600 ซีซี เรซแรก ศึก เอเชีย โร้ด เรซซิ่ง 2024 สนาม 5 ที่มาเลเซีย การแข่งขัน FIM Asia Road Racing Championship 2024 สนามที่ 5 ที่ ณ ปิโตรนาส เซปัง อินเตอร์เนชั่นแนลเซอร์กิต ประเทศมาเลเซีย \"ไม้คิว\" เกียรติศักดิ์ สิงหพงศ์ บิดรถแข่ง หมายเลข 85 สังกัดทีม ฮอนด้า เรซซิ่ง ไทยแลนด์ ออกสตาร์ตจากกริดที่ 3 สามารถดวลความเร็วต่อสู้กับนักแข่งระดับท็อปของเอเชียอย่างยอดเยี่ยม เข้าเส้นชัยคว้าโพเดียมในอันดับที่ 3 ด้วยเวลา 22.04.425 นาที ทั้งนี้ถือเป็นโพเดียมที่ 2 ติดต่อกันหลังจากที่ทำได้ในสนามล่าสุดที่ประเทศอินโดนีเซีย ด้าน \"มิกซ์\" ธนัช ละอองปลิว หมายเลข 31 โชคร้ายไม่จบการแข่งขัน สำหรับ ศึก FIM Asia Road Racing Championship 2024 สนามที่ 5 จะดวลการแข่งขันเรซที่ 2 ในวันอาทิตย์ที่ 15 กันยายน นี้",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/others/2814381"
  },
  {
    "data": "adidas SPZL เปิดตัวคอลเล็กชันใหม่ \"SPZL F.C.\" ที่ได้ เยอร์เกน คลอปป์ อดีตนายใหญ่ของ ลิเวอร์พูล มาเป็นนายแบบให้กับคอลเล็กชันที่จะผสมผสานไลฟ์สไตล์และกีฬาฟุตบอลเข้ามาอยู่ด้วยกัน วันที่ 14 กันยายน 2567 adidas SPZL เปิดตัวคอลเล็กชันใหม่ \"SPZL F.C.\" ที่จะเปิดประสบการณ์ในกีฬาฟุตบอล ด้วยการผสมผสานไลฟ์สไตล์และกีฬาชนิดนี้ให้เข้ามาอยู่ด้วยกัน โดย adidas ได้เปิดตัวคอลเล็กชันนี้ ด้วยการดึง เยอร์เกน คลอปป์ อดีตนายใหญ่ของ ลิเวอร์พูล ให้มาเป็นสะพานเพื่อเชื่อมระหว่างโลกลูกหนังกับโลกแห่งไลฟ์สไตล์ สำหรับจุดเด่นของคอลเล็กชัน \"SPZL F.C.\" ก็คือสีเทาเข้มปนดำที่ปรากฏอยู่ในทั้งเสื้อแทรคท็อปและกางเกงขายาวที่เมื่อ คลอปป์ ได้สวมใส่แล้วถือว่าเข้ากันกับร่างกายอันสูงโปร่งของเขา มากไปกว่านั้นสิ่งที่จะขาดไปไม่ได้จากคอลเล็กชันฟุตบอลแบบนี้ก็คือรองเท้าสตั๊ด ซึ่ง adidas ก็ได้หยิบรุ่น Copa Mundial สุดคลาสสิกที่ผลิตในประเทศเยอรมนีมาทำใหม่ในคอนเซปต์ที่ดุดันมากยิ่งขึ้น โดยคอลเล็กชัน \"SPZL F.C.\" นี้ มีกำหนดปล่อยวางขายอย่างเป็นทางการในวันที่ 17 กันยายน สามารถเข้าไปจับจองกันได้ทาง ออฟฟิเชียล สโตร์ ของ adidas และร้านค้าตัวแทนจัดจำหน่ายชั้นนำทั่วโลก",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814352"
  },
  {
    "data": "“จเด็ศ จันทรา” จับมือแกนนำท้องถิ่น “นายก อบจ.พิษณุโลก-นายกเทศมนตรีนครพิษณุโลก-นายกเทศมนตรีตำบลบ้านใหม่” ขึ้นรถแห่รอบเมืองพิษณุโลก ประกาศย้ำ พร้อมทำงานทันที ประสานได้ทั้งรัฐบาล-ท้องถิ่น แกนนำเพื่อไทยชู ดิจิทัลวอลเล็ต-30 บาทรักษาทุกที่ วันที่ 14 กันยายน 2567 เมื่อเวลา 08.00 น. ที่จังหวัดพิษณุโลก นายจเด็ศ จันทรา หรือ บู้ ผู้สมัคร สส.พิษณุโลก เขต 1 พรรคเพื่อไทย เบอร์ 2 ได้ลงพื้นที่หาเสียงเลือกตั้งแทนตำแหน่งที่ว่าง ตั้งแต่ช่วงเช้าที่ผ่านมา โดยมีแกนนำพรรคเพื่อไทย นำโดย นายเสริมศักดิ์ พงษ์พานิช อดีตรัฐมนตรีว่าการกระทรวงท่องเที่ยวและกีฬา นางพรรณสิริ กุลนาถศิริ สส.สุโขทัย นายอนุสรณ์ เอี่ยมสะอาด สส.บัญชีรายชื่อ น.ส.ลิณธิภรณ์ วริณวัชรโรจน์ สส.แบบบัญชีรายชื่อ น.ส.ตรีชฎา ศรีธาดา โฆษกกระทรวงสาธารณสุข รวมถึงมีแกนนำท้องถิ่น นำโดย นายมนต์ชัย วิวัฒน์ธนาฒย์ นายก อบจ.พิษณุโลก ดร.เปรมฤดี ชามพูนท นายกเทศมนตรีนครพิษณุโลก นายพิษณุพงษ์ เกียรติดำรงค์กุล นายกเทศมนตรีตำบลบ้านใหม่ ร่วมลงพื้นที่ช่วยผู้สมัครหาเสียงด้วย ซึ่งบรรยากาศการหาเสียงวันสุดท้าย นายจเด็ศ พร้อมด้วยแกนนำ ได้ขึ้นรถแห่รอบเมืองพิษณุโลก โดยขบวนรถแห่ ได้เริ่มจากสวนชมน่าน ขับไปชุมชนต่างๆในเมืองพิษณุโลก ซึ่งระหว่างขบวนผ่านชุมชน ได้มีพี่น้องประชาชน ออกมายืนรอพร้อมโบกธงสีแดง เพื่อเป็นสัญลักษณ์สนับสนุน นายจเด็ศ กันเป็นจำนวนมาก ทำให้บรรยากาศเป็นไปด้วยความคึกคัก ... โดย นายจเด็ศ เน้นย้ำว่า ตนพร้อมที่จะเข้าไปทำงานประสานกับรัฐบาลในทันที ซึ่งจะทำให้ปัญหาต่างๆ ของพี่น้องชาวพิษณุโลก ได้รับการแก้ไขอย่างเร่งด่วน โดยวันนี้ มีทั้งแกนนำพรรคเพื่อไทย ที่เป็นรัฐบาล และแกนนำท้องถิ่น ซึ่งทำให้เห็นภาพชัดเจนว่า ตนพร้อมประสานกับทั้งรัฐบาล และผู้บริหารท้องถิ่น เพื่อให้ปัญหาของพี่น้องชาวพิษณุโลก ได้รับการแก้ไข และพัฒนาจังหวัดให้เป็นไปในทิศทางที่ดีขึ้น ตนจึงขอใช้โอกาสนี้ ขอเสนอตัวเป็นตัวแทนพี่น้องประชาชน เข้าไปประสานกับทุกฝ่าย และขอเชิญชวนพี่น้องประชาชน ออกมาใช้สิทธิ เพื่อกำหนดทิศทางจังหวัดพิษณุโลกด้วย ขณะที่ นายมนต์ชัย กล่าวว่า ในฐานะตนดูแลท้องถิ่น ขอยืนยันว่า พร้อมประสานงานกับ นายจเด็ศอย่างเต็มที่ เพราะที่ผ่านมา ต้องยอมรับว่า ตนบริหารจังหวัดพิษณุโลก แต่เขต 1 ไม่มีการประสานงานกับตนเลย จึงอาจทำให้การแก้ปัญหา รวมถึงการพัฒนาไม่ได้อย่างเต็มที่ วันนี้ ตนจึงออกมายืนยันว่า พร้อมสนับสนุน และประสานงานกับ นายจเด็ศ เพื่อพัฒนาจังหวัดพิษณุโลก ให้กลายเป็นเมืองหลัก สร้างรายได้ให้กับพี่น้องประชาชนมากยิ่งขึ้น ด้านน.ส.ตรีชฎา กล่าวว่า พรรคเพื่อไทย ในฐานะแกนนำรัฐบาล พร้อมเดินหน้าขับเคลื่อนนโยบายสำคัญ ทั้ง ดิจิทัลวอลเล็ต โครงการ 30 บาทรักษาทุกที่ ส่งเสริมการท่องเที่ยว และอีกหลายโครงการ ที่จะสามารถช่วยยกระดับคุณภาพชีวิตความเป็นอยู่ของพี่น้องประชาชนได้ ดังนั้น วันนี้ พี่น้องชาวพิษณุโลก ต้องเลือกผู้แทนฝั่งรัฐบาล คือ “บู้ จเด็ศ” เบอร์ 2 เพื่อจะได้ช่วยเป็นกระบอกเสียงให้กับพี่น้องประชาชน หลังเขตนี้  ไม่มีผู้แทนเป็นฝั่งรัฐบาลมานาน อาจทำให้เสียโอกาส แต่วันนี้ โอกาสมาถึงแล้ว และรัฐบาล ก็พร้อมเดินหน้าอย่างเต็มที่",
    "category": "politic",
    "date": "14 ก.ย. 2567 14:17 น.",
    "publisher": "Thairath",
    "url": "https://www.thairath.co.th/news/politic/2814356"
  },
  {
    "data": "เดือนกันยายนผ่านมาแล้วครึ่งเดือน มาเช็กดวงประจำสัปดาห์นี้ พยากรณ์ระหว่างวันที่ 15-21 กันยายน พ.ศ.2567 4 ราศี ต่อไปนี้ดวงชะตามีเกณฑ์สมหวังพลิกจากร้ายกลายเป็นดี ดวงดีทั้งการงานและการเงิน การงานกระแสแห่งการเปลี่ยนแปลงจะเกิดขึ้นมากมายในช่วงนี้ แม้ว่าการเปลี่ยนแปลงนี้จะทำให้คุณต้องเหนื่อยบ้าง แต่ผลลัพธ์ถือว่าดีใช้ได้การเงินดวงการเงินดีมีรายได้เข้ามาเรื่อยๆ ชาวราศีเมษมีโอกาสสมหวังเรื่องการงาน การทำมาหากินยังคล่องตัวอยู่ความรักคนมีคู่แม้ว่าบางทีจะมีปัญหาการขัดแย้งทะเลาะกันบ้าง แต่สุดท้ายก็วกกลับมารักกันเหมือนเดิมอยู่ดี. ... การงานดวงชะตาของชาวราศีพฤษภถือว่าดีมากเมื่อเทียบกับช่วงที่ผ่านมา หากคุณทำงานใดอยู่งานนั้นจะมีโอกาสก้าวหน้า แม้ว่าจะก้าวไปข้างหน้าทีละนิด แต่ก็ถือว่าเป็นก้าวที่มีความมั่นคงมากการเงินสำหรับเรื่องการเงินถือว่าเป็นเรื่องที่วางใจได้ ถ้ามีปัญหาที่ทำให้กังวล ปัญหานั้นจะคลี่คลายในไม่ช้า และจะมีรายได้เข้ามาเติมในกระเป๋าเรื่อยๆความรักคนมีคู่ถือว่าคู่ของคุณเป็นคู่ที่ดูมีอนาคตมาก เพราะต่างคนต่างขยันทำงานเพื่อสร้างเนื้อสร้างตัว. การงานในช่วงนี้จะมีงานเข้ามาให้คุณรับผิดชอบแบบรัวๆ ชาวราศีเมถุนควรเตรียมตัวตั้งป้อมรับงานที่จะเข้ามาแบบรัวๆในช่วงนี้ให้ดี มิฉะนั้นอาจเกิดปัญหาทำงานไม่ทันตามกำหนดได้การเงินถือว่าเป็นเรื่องที่ดีต่อใจสำหรับชาวราศีเมถุนมาก เพราะดวงมีโอกาสได้รายได้มาก แถมจะได้โชคได้ลาภอีกต่างหากความรักคนมีคู่แม้ว่าจะคบกันมานานจนคุณและคนรักเหมือนญาติพี่น้องกันไปแล้ว แต่ความผูกพันนั้นหยั่งรากลึกถึงก้นบึ้งหัวใจ. การงานอุปสรรคปัญหาที่มีจะค่อยๆ คลี่คลายไปในทางที่ดีขึ้น แม้ว่าปริมาณงานจะยังมากอยู่ แต่รับรองว่าต้องสู้และอดทนหน่อย ความสำเร็จก็อยู่ไม่ไกลเกินเอื้อมอย่างแน่นอนการเงินหากทำงานประจำอาจได้รายได้จากงานเสริม หรือถ้าคุณทำธุรกิจการค้าก็จะเริ่มลืมตาอ้าปากได้ในช่วงนี้ความรักคนมีคู่อุปสรรคปัญหาที่ผ่านมาเป็นสิ่งที่พิสูจน์ใจทั้งคุณและคนรัก หากสามารถผ่านอุปสรรคที่ผ่านมาได้ แสดงว่ารักกันมากและมีความจริงใจต่อกันแบบลึกซึ้ง. ... การงานดวงของชาวราศีสิงห์ถือว่าอยู่ในเกณฑ์ดีมีโอกาสประสบความสำเร็จสมกับที่ตั้งใจ แต่ความสำเร็จนั้นก็ได้มาเพราะความพากเพียรความอุตสาหะของคุณ ไม่ใช่ได้เพราะใครคนใดคนหนึ่งช่วยเหลือแต่อย่างใดการเงินดวงการเงินของชาวราศีสิงห์ถือว่าอยู่ในเกณฑ์ที่ดีมาก มีโอกาสได้รายได้เข้ามาเรื่อยๆความรักคนมีคู่ดูๆก็เหมือนกับเป็นคู่รักทั่วๆไป แต่ใครจะรู้ว่าคู่ของคุณนั้นรักกันแบบลึกซึ้งถึงก้นบึ้งของหัวใจกันเลยทีเดียว. การงานดวงมีเกณฑ์เจองานหนัก งานเยอะ งานมาจากไหนไม่รู้มากมาย ซึ่งจะทำให้คุณเหนื่อยแบบสุดใจขาดดิ้น แต่ถ้าคุณมีความเชื่อว่าคุณทำได้ ...คุณก็จะทำได้การเงินชาวราศีกันย์มีเกณฑ์มีรายได้เข้ากระเป๋าอย่างต่อเนื่อง ยิ่งขยันเท่าไหร่...ยิ่งได้มากเท่านั้นความรักคนมีคู่ยิ่งคบกันนานความรักยิ่งมั่นคง ผูกพันมากขึ้นไปเรื่อยๆ ไม่มีทางที่ใครจะทำลายความสัมพันธ์ครั้งนี้ไปได้. ... การงานช่วงนี้ชาวราศีตุลดวงดี การงานมีความก้าวหน้าไปเรื่อยๆ ไม่สะดุด แต่ถ้าหวังงานใหญ่ๆ อาจจะยังต้องรอต่อไปก่อนการเงินชาวราศีตุลอย่าประมาทเรื่องการเงินไปเชียว เพราะช่วงนี้รายจ่ายมันย่องมาแบบเงียบๆ ไม่ทันให้คุณได้รู้ตัวความรักคนมีคู่แม้ว่าความรักของคุณจะไม่ได้หวานเจี๊ยบเหมือนแรกๆที่คบกัน แต่ก็ถือว่าเป็นความรักที่มีความผูกพันแน่นแฟ้นมากพอสมควร. ... การงานโดยรวมถือว่าดวงดีขึ้นแต่คุณก็ยังต้องเหนื่อยเพราะต้องพิชิตอุปสรรคปัญหาไปก่อน ถึงจะได้พบเจอกับความสำเร็จในที่สุดการเงินดวงการเงินยังดีอยู่!! ขอให้ชาวราศีพิจิกสบายใจได้เลย เพราะดวงมีเกณฑ์มีรายได้เข้ากระเป๋าเรื่อยๆความรักคนมีคู่อย่าหวังคำพูดหวานๆจากปากของคนรักเลย เพราะไม่มีทางกระเด็นออกมาแม้แต่คำเดียว แต่จะแสดงออกทางความรักจากการแสดงออกมากกว่า. การงานในช่วงนี้ถือว่าเป็นช่วงที่หฤโหดสำหรับคุณเลยก็ว่าได้ เพราะงานหนักงานเยอะจนคุณมึนไปหมดการเงินมีเกณฑ์มีรายได้เพิ่มมากขึ้น ซึ่งส่วนใหญ่จะเป็นรายได้แบบย่อยๆ มาทีละก้อน ส่วนเงินก้อนใหญ่ยังต้องรอต่อไปความรักคนมีคู่บางทีก็มีเถียงกันบ้างเพราะพื้นฐานนิสัยค่อนข้างต่างกันเยอะ ต่อให้ทะเลาะกันมากแค่ไหน แต่สุดท้ายก็วกกลับมาจับมือรักกันเหมือนเดิม. การงานดวงชะตาของชาวราศีมังกรมีเกณฑ์มีความเจริญก้าวหน้ามาเยือนแบบงงๆ ความสำเร็จจะมาแบบไม่คิดไม่ฝัน อยู่ดีๆก็เข้าเส้นชัยแบบม้ามืดการเงินดวงมีเกณฑ์มีรายได้เติมเข้ามาในกระเป๋าตลอด แม้ว่าจะไม่มากแต่ก็ทำให้ใจชื้น มีกำลังใจในการสู้ต่อไปแน่นอนความรักคนมีคู่คุณและคนรักจะคอยช่วยเหลือประคับประคองกันในเรื่องของการใช้ชีวิตและการทำงานเป็นอย่างดี. การงานในช่วงนี้ดวงการงานถือว่าอยู่ในเกณฑ์ปานกลาง คุณจะต้องเหน็ดเหนื่อยกับการทำงานมากพอสมควร แม้ว่าความชัดเจนในความก้าวหน้าจะยังไม่ปรากฏ แต่ถ้าไม่ท้อวันข้างหน้าคุณจะได้รับผลที่ดีมากอย่างแน่นอนการเงินในเรื่องการเงินของชาวราศีกุมภ์ยังถือว่าอยู่ในเกณฑ์ดี รายได้ยังเข้ามาเรื่อยๆ แบบไม่มีสะดุดความรักคนมีคู่มีเรื่องบางเรื่อง ปัญหาบางปัญหาที่ยังค้างคาใจและยังไม่ได้รับคำตอบใดๆ. การงานถือว่าตอนนี้ดวงดีขึ้นเพราะคุณได้ผ่านจุดที่หนักที่สุดมาแล้ว ส่วนในตอนนี้ดวงชะตาของคุณกำลังอยู่ในช่วงขาขึ้น ดวงชะตากำลังจะดีขึ้นอย่างต่อเนื่องการเงินดวงการเงินดีขึ้นอย่างมาก หากมีปัญหาในช่วงที่ผ่านมาก็จะคลี่คลาย แถมมีโอกาสได้เงินมากมายในเดือนนี้อีกด้วยความรักคนมีคู่ความสัมพันธ์รักค่อนข้างมั่นคงมาก เพราะอุปสรรคที่ผ่านมาทำให้คุณและคนรักเข้าใจกันมากขึ้น. พ.พาทินี",
    "category": "horoscope",
    "date": "14 ก.ย. 2567 14:09 น.",
    "publisher": "Thairath",
    "url": "https://www.thairath.co.th/horoscope/dailyhoro/2814355"
  },
  {
    "data": "ผู้ว่าฯ มุกดาหาร เตือนชาวบ้านริมโขง ติดตามสถานการณ์น้ำอย่างใกล้ชิด หลังระดับน้ำโขงเพิ่มขึ้นเรื่อยๆ คาดจะสูงขึ้นจากเดิม 2 เมตร วันที่ 14 กันยายน 2567 นายคมเพชร สีดามาตร์  หัวหน้าสำนักงานป้องกันและบรรเทาสาธารณภัยจังหวัดมุกดาหาร ได้ออกมาแจ้งเตือนพี่น้องประชาชนชาวจังหวัดมุกดาหาร โดยเฉพาะชาวอำเภอหว้านใหญ่ อำเภอเมือง และอำเภอดอนตาล หลังจากสำนักงานทรัพยากรน้ำแห่งชาติ ได้แจ้งเตือนระดับน้ำในแม่น้ำโขงที่มีแนวโน้มจะสูงขึ้นในช่วงนี้ เนื่องจากจะมีฝนตกหนักสะสมในภาคเหนือและภาคตะวันออกเฉียงเหนือตอนบน  ดังนั้นจะทำให้ปริมาณระดับน้ำโขงจะสูงขึ้นอย่างต่อเนื่อง ขณะที่ผู้ว่าราชการจังหวัดมุกดาหาร นายวรญาณ บุญณราช เร่งให้หน่วยงานที่เกี่ยวข้องติดตามเฝ้าระวังระดับน้ำในพื้นที่ และจัดเตรียมเครื่องไม้เครื่องมือ อุปกรณ์ที่จำเป็นหากเกิดเหตุการณ์น้ำท่วม โดยสถานีวัดน้ำโขงจังหวัดมุกดาหาร มีระดับวิกฤตที่ 12.50 เมตร ซึ่งข้อมูลวันที่ 14 กันยายน 2567 ระดับน้ำอยู่ที่ 10.08 เมตร เพิ่มขึ้นจากเมื่อวาน 71 เซนติเมตร ระดับน้ำยังต่ำกว่าตลิ่งอยู่ที่ 2.42 เมตร ... คาดการณ์ว่าในห้วงวันที่ 12 ถึง 16 กันยายนนี้ มวลน้ำจากภาคเหนือที่จะไหลลงสู่แม่น้ำโขง ประกอบกับร่องมรสุม ทำให้ฝนตกหนักในภาคเหนือและภาคตะวันออกเฉียงเหนือ ซึ่งคาดว่าระดับน้ำในพื้นที่จังหวัดมุกดาหาร จะสูงขึ้น 2 เมตร ถึง 2 เมตร 60 เซนติเมตร แต่การคาดการณ์นี้ระดับน้ำยังคงต่ำกว่าระดับตลิ่ง 1 เมตร อย่างไรก็ตาม เพื่อเป็นการเตรียมความพร้อมรับมือกับสถานการณ์น้ำ จึงขอแจ้งเตือนให้พี่น้องประชาชนที่มีที่อยู่อาศัย รวมทั้งพื้นที่การเกษตรติดริมแม่น้ำโขง ติดตามสถานการณ์อย่างใกล้ชิด ซึ่งทางจังหวัดมุกดาหารจะประชาสัมพันธ์ข้อมูลข่าวสารอย่างต่อเนื่อง ทั้งนี้ ประชาชนสามารถแจ้งเหตุ หรือขอความช่วยเหลือได้ที่สำนักงานป้องกันและบรรเทาสาธารณภัยจังหวัดมุกดาหาร หมายเลขโทรศัพท์ 042-633101 หรือ สายด่วนนิรภัย 1784 (ติดตาม ข่าวทั่วไทย ทั้งหมดที่นี่)",
    "category": "local",
    "date": "14 ก.ย. 2567 14:01 น.",
    "publisher": "Thairath",
    "url": "https://www.thairath.co.th/news/local/northeast/2814354"
  },
  {
    "data": "หลังจากที่ไทยรัฐทีวี ได้ปล่อยทีเซอร์ละครน้ำดีอย่างเรื่อง “ก.แกง พานิชย์” ละครเรื่องใหม่ล่าสุดที่พร้อมลงจอไทยรัฐทีวี ช่อง 32 ตอนแรกวันเสาร์ที่ 14 ก.ย.นี้ มาเรียกน้ำย่อยกันไปแล้ว ตอนนี้เชื่อว่าแฟนละครไทยรัฐนับถอยหลังที่จะได้ชมละครที่ไม่ได้มีแต่ความสนุกแต่ยังมีแง่คิดดีๆ ที่อยู่ในละครอีกด้วยอย่างใจจดใจจ่อ สำหรับละคร ก.แกง พานิชย์ นั้น มีนักแสดงนำอย่างกิดาการ ฉัตรแก้วมณี อธิศาพัฒน์ วงศ์เงินยวง  ดารัณ เมธาพุทธคุณ  โซเฟียร์ ทองบริบูรณ์  อาเนตต้า กอซก้าซึ่งในตอนแรกบอกเลยว่าห้ามพลาดเด็ดขาด เพราะมันคือจุดเริ่มต้นสำคัญของละครเรื่องนี้ แกงไก่ (กิดาการ) ทะเลาะกับ ตาโฮ๊ะ ผู้เป็นพ่อที่อยากให้แกงไก่เป็นเชฟเพื่อสืบสานกิจการร้าน “ก.แกง พานิชย์” แต่แกงไก่กลับเลือกที่จะออกจากบ้านเพื่อเดินตามความฝันทางด้านดนตรี แต่สุดท้ายแกงไก่ก็ไปไม่ถึงฝั่งฝันของตัวเอง จึงหันไปเอาดีทางด้านฟู้ดสไตลิสต์ร่วมงานกับรายการทีวีชื่อดัง แต่เส้นทางชีวิตไม่ได้ง่ายและโรยไปด้วยกลีบกุหลาบ จึงทำให้เรื่องราวต่างๆ เกิดขึ้น ... ติดตามเรื่องราวความกลมกล่อม รสชาติหวานปนขมในชีวิตของ แกงไก่ กับ กุ๊งกิ๊ง ใน ก.แกง พานิชย์ เริ่มตอนแรกวันเสาร์ที่ 14 ก.ย. นี้ เวลา 21.30-22.30 น. หลังจบรายการ ไทยรัฐนิวส์โชว์ ทางไทยรัฐทีวี ช่อง 32 และสามารถดูย้อนหลังได้ทาง YouTube Thairath TV Originals. ...",
    "category": "entertain",
    "date": "14 ก.ย. 2567 13:58 น.",
    "publisher": "Thairath",
    "url": "https://www.thairath.co.th/entertain/series/2814348"
  },
  {
    "data": "ขายดีมากจนเกลี้ยงแผง\"แม่ค้าหวยเชียงใหม่\"ไม่กั๊ก\"เลขดังงวดนี้\"หลังมีบรรดาคอหวยหาซื้อไปเสี่ยงโชค 16/9/67 วันที่ 14 ก.ย. 2567 ผู้สื่อข่าวรายงานบรรยากาศขายลอตเตอรี่ที่เชียงใหม่ บริเวณย่านถนนเชียงใหม่-ลำพูน รวมทั้งตามแผงใหญ่ ๆ ทั่วเชียงใหม่ โดยมีประชาชนทยอยออกมาหาซื้อเลขเด็ดกันอย่างต่อเนื่อง ทางด้าน นางสาวพรรณี ลู่ปู่เงิน แม่ค้าขายลอตเตอรี่ เผยว่า หวยงวดนี้ขายลำบากเพราะเป็นช่วงฤดูฝน แต่ก็ต้องใช้วิธีเดินเร่ขายตามงานต่าง ๆ ส่วนเลขเด็ดงวดนี้ยังคงเป็นเลขเชื้อพระวงศ์ ส่วนเลขที่ยังคงขายได้ต่อเนื่อง คือ 171 ปี ครบรอบวันพระราชสมภพ ร.5 มีเลข 20  23  57  171  369  453  เลขสมเด็จพระมหิตลาธิเบศ 95  24  37  472  และเลขเชื้อพระวงศ์ 10  28  72  73  95  728  672  972  495  904 โดยยังมีวันพระราชทานธงชาติไทย เลข 28  107  460 รวมทั้งเลขครบรอบวันรัฐประหาร 18  19  549 เลข 23 ปีรำลึกวันก่อวินาศกรรมตึกเวิลด์เทรด 11 ก.ย. 2544 (ค.ศ. 2001) เลข 911 ยังมี 11 ปี รำลึกนักร้องสายัณห์ สัญญา นักร้องลูกทุ่งดัง เสียชีวิต 11 ก.ย. 2556 อายุ 60 ปี และมีอายุ ฉลอง ภักดีวิจิตร เสียชีวิต 13 ก.ย. 67 อายุ 93 ปี คอหวยเอาเป็นทีเด็ดงวดนี้ 13  67  93  ปีเกิด 18 มี.ค. 2474 ยังมีเลขปฏิทินจีนที่ยังมีประชาชนซื้อไว้ตลอด คือเลข 875  456  45  56 ก็ต้องรอลุ้นกันไป ... ขณะที่ นางสาวพลอยไพรินทร์ เจ้าแม่คำนวณหวยจากโหรดวงดาว และต่อยอดเลขเด็ดภาคเหนือได้ เผยว่า หวยงวดนี้ออกในวันจันทร์ที่ 16 ก.ย. 67 เลขคู่วันคือ 2  0  8 เลขคู่มิตรคือ 4 เลข 2 ตัวที่ประกบให้คือ 13  20  28  84  24  80  23  30  67  90  29  62  40  37  34  60  79  96  39 ส่วนเลข 3 ตัว ประกอบด้วย 208  880  448  844  442  242  230  290  239  693  233  330  344  727  622  449  994  249  603 โดยหวยงวดนี้มีเลข 13 ตรงกับวันศุกร์ ถือเป็นเลขอาถรรพ์ และยังมีเลขวันที่ 9 เดือน 9 ปี 67 เลข 9 งวดนี้แรงสุด ก็ขอให้โชคดี งวดนี้ให้ระวังเลขเบิ้ลด้วย.",
    "category": "lottery",
    "date": "14 ก.ย. 2567 13:31 น.",
    "publisher": "Thairath",
    "url": "https://www.thairath.co.th/lottery/news/2814351"
  },
  {
    "data": "“ช่อ พรรณิการ์” พา “โฟล์ค ณฐชนน” หาเสียงเลือกตั้งตลาดเช้าขอคะแนนโค้งสุดท้าย  ด้าน “พิธา\" มั่นใจ พรรคประชาชนสู้ศึกเลือกตั้งซ่อมพิษณุโลก ไม่กังวลคู่แข่งชูเลือกคนไปเป็นรัฐบาล มองการเมืองเป็นเกมยาว วันที่ 14 กันยายน 2567 เมื่อเวลา 06.00 น  ผู้สื่อข่าวจังหวัดพิษณุโลกลงพื้นที่ติดตามการหาเสียงของผู้สมัครสมาชิกผู้แทนราษฎร พิษณุโลก เขต 1 แทนตำแหน่งที่ว่าง พรรคประชาชน ที่ตลาดร้อยปีบึงพระ ตำบลบึงพระ อำเภอเมือง จังหวัดพิษณุโลก นำทีมโดย น.ส.พรรณิการ์ วานิช คณะกรรมการคณะก้าวหน้า ผู้ช่วยผู้สมัครหาเสียง นายณฐชนน ชนะบูรณาศักดิ์ โฟล์ค ผู้สมัคร ส.ส. พิษณุโลก เขต 1 พรรคประชาชน โดยบรรยากาศเดินหาเสียงเป็นไปอย่างเรียบง่าย เน้นการพูดคุยแจกบัตรแนะนำตัว และการพูดคุยนโยบายของพรรคที่จะแก้ไขปัญหาเรื่องขยะ ที่ตอนนี้ประชาชนชาวพิษณุโลกได้รับความเดือดร้อน ซึ่งประชาชนชาวบึงพระ ที่ออกมาซื้อของยามเช้าให้การต้อนรับ น.ส.พรรณิการ์ ผู้ช่วยผู้สมัครหาเสียง และนายณฐชนน เป็นอย่างดี และได้มีการพูดถึงบรรยากาศปราศรัยใหญ่เมื่อคืนที่ผ่านมาที่มีแฟนคลับออกไปต้อนรับ นายธนาธร จึงรุ่งเรืองกิจ ประธานคณะก้าวหน้า นายพิธา ลิ้มเจริญรัตน์ อดีต ประธานที่ปรึกษาพรรคกาวไกล และแกนนำอีกหลายคนว่าปราศรัยได้สนุก และให้ประชาชนหลายคนตาสว่างกับการทำงานของรัฐบาล ... ขณะที่นายพิธา ลิ้มเจริญรัตน์ อดีตหัวหน้าพรรคก้าวไกล เผย มั่นใจเต็มที่สำหรับการเลือกตั้งซ่อม พิษณุโลก เขต 1 ในวันพรุ่งนี้ (15 ก.ย.) ที่พรรคประชาชนส่งนายณฐชนน ชนะบูรณาศักดิ์ ลงท้าชิงกับนายจเด็ศ จันทรา จากพรรคเพื่อไทย มองทุกการเลือกตั้งมีความยากง่ายแตกต่างกัน ชื่นชมการวางแผนของทีมหาเสียงในพื้นที่ ส่วนตนเองแค่ทำหน้าที่เป็นแค่โค้ชมากกว่า สำหรับเวทีปราศรัยที่ได้รับเสียงตอบรับอย่างดี นายพิธา บอกว่า ตั้งแต่การปราศรัยหาเสียงเลือกตั้งใหญ่  ปราศรัยก่อนส่ง “หมออ๋อง” นายปดิพัทธ์ สันติภาดา ท้าชิงประธานสภา มาจนถึงล่าสุดเมื่อวานนี้ (13 ก.ย.) ทำให้รู้สึกหายเหนื่อย แม้จะเดินทางมาจากต่างประเทศ นายพิธา มองว่า การเลือกตั้งซ่อมที่ไม่เปิดให้มีการลงคะแนนล่วงหน้านอกเขต ทำให้แต่ละจังหวัดคะแนนหายไปหลักแสน แต่ทางพรรคประชาชน นำโดย นายพริษฐ์ วัชรสินธุ เตรียมนำเสนอให้อำนวยความสะดวกให้กับประชาชนทุกพื้นที่ในการเลือกตั้งซ่อม เลือกตั้งท้องถิ่น ซึ่งต่างจากการเลือกตั้งใหญ่ทั้งประเทศ ส่วนกรณีที่คู่แข่งชูการเลือกคนไปเป็นรัฐบาลหรือฝ่ายค้าน นายพิธา เชื่อว่าคนพิษณุโลกเข้าใจว่า เป็นการเข้าไปทำงานเป็นปากเสียงให้ประชาชน และทำงานอย่างตรงไปตรงมา ไม่ใช่แค่การตีกรอบเป็นฝ่ายค้านหรือรัฐบาล เพื่อให้ตนเองได้เปรียบ นายพิธา ปฏิเสธว่า การเลือกตั้งซ่อม พิษณุโลก เขต 1 สามารถวัดกระแสพรรคประชาชนได้ เพราะประชาชนในพื้นที่มีความต้องการที่แตกต่างกัน และการเมืองเป็นเกมยาว ตลอด 6-7 ปีที่ผ่านมา ก็ผ่านการเลือกตั้งมานับพันเขตหลายสนาม จึงไม่สามารถนำผลมากำหนดอนาคตได้ และไม่ใช่จุดหมายปลายทาง แต่ยืนยันว่าทำเต็มที่",
    "category": "politic",
    "date": "14 ก.ย. 2567 13:25 น.",
    "publisher": "Thairath",
    "url": "https://www.thairath.co.th/news/politic/2814350"
  },
  {
    "data": "หนึ่งในอดีตนักเตะของ แมนเชสเตอร์ ยูไนเต็ด ตกเป็นข่าว ต้องการย้ายกลับมาสู่โรงละครแห่งความฝัน หลังส่อแววแยกทางกับต้นสังกัด วันที่ 14 ก.ย. 67 แมนเชสเตอร์ อีฟนิง นิวส์ รายงาน อังเคล โกเมส กองกลางของ ลีลล์ สโมสรในลีก เอิง ฝรั่งเศส ต้องการย้ายกลับมาร่วมทีม \"ปิศาจแดง\" แมนเชสเตอร์ ยูไนเต็ด หากต้องโบกมือลาต้นสังกัดปปัจจุบันในปี 2025 โกเมส วัย 24 ปี โชว์ฟอร์มกับ ลีลล์ ได้อย่างยอดเยี่ยม จนทำให้ได้รับโอกาสจาก ลี คาร์สลีย์ ผู้จัดการทีมชาติอังกฤษชุดใหญ่ เรียกมาติดทีมในเกม ยูฟ่า เนชันส์ ลีกเมื่อเดือนสิงหาคมที่ผ่านมา และจากผลงานดังกล่าวทำให้ โอกเมส เริ่มตกเป็นที่สนใจของหลายสโมสรในอังกฤษ เพราะเจ้าตัวกำลังจะหมดสัญญากีบ ลีลล์ หลังจบฤดูกาลนี้ ซึ่งรายงานล่าสุดระบุว่า โกเมส จะพิจารณาย้ายกลับไปสู่ แมนเชสเตอร์ ยูไนเต็ด เป็นทีมแรก หากต้องย้ายทีม โดยที่ แมนเชสเตอร์ ยูไนเต็ด สามารถเซ็นสัญญาล่วงหน้ากับนักเตะได้ทันทีในเดือนมกราคมนี้ตามกฏบอสแมน ก่อนจะคว้ามาร่วมทัพอย่างเป็นทางการในช่วงซัมเมอร์ปี 2025 สำหรับ โกเมส เติบโตมาจากอะคาเดมีของ แมนเชสเตอร์ ยูไนเต็ด โดยเขากลายเป็นนักเตะอายุน้อยที่สุดที่ลงเล่นให้ ปิศาจแดง ในรอบ 65 ปี หลังถูกส่งลงสนามด้วยวัยเพียง 16 ปี แทนที่ เวย์น รูนีย์ ในนาทีที่ 88 ในเกมพรีเมียร์ลีก อังกฤษ ที่พบกับ คริสตัล พาเลซ เมื่อปี 2017 แต่หลังจากนั้นก็ไม่สามารถสอดแทรกในทีมชุดใหญ่ระยะยาวได้ จึงตัดสินใจย้ายทีมเมื่อปี 2020",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814331"
  },
  {
    "data": "ชาวบ้านแม่สาย เร่งทำความสะอาดหลังระดับน้ำเริ่มลดในบางจุด โดยมีการเปิดรับสมัคร จิตอาสา ช่วยเคลียร์พื้นที่เพื่อล้างดินโคลน มีรายงานว่า เมื่อเวลา 09.00 น. วันที่ 14 ก.ย. 2567 เทศบาลตำบลแม่สาย จ.เชียงราย ได้ออกประกาศขอความร่วมมือประชาชนที่จอดรถไว้บริเวณริมถนนพหลโยธิน ถนนสายหลัก จากสะพานหน้าด่านพรมแดนไทย-เมียนมา แห่งที่ 1 ไปถึงสี่แยกมูลนิธิกวงเม้ง ให้เคลื่อนย้ายออกจากบริเวณดังกล่าว โดยมีรถไถเข้ามาตักดินโคลนขึ้นรถบรรทุกนำไปทิ้ง และกลุ่มอาสาสมัครจิตอาสาร่วมกันทำความสะอาด ขณะเดียวกัน ร้านค้าและบ้านเรือนที่อยู่ริมถนนต่างก็เร่งมือตักดินโคลนออกเพื่อเตรียมเปิดร้านขายของ ขณะเดียวกันฝนยังตกลงมาเป็นระยะ ส่วนระดับน้ำเริ่มลดลงบางส่วน การทำความสะอาดเป็นไปด้วยความยากลำบาก เนื่องจากมีโคลนจำนวนมาก ทั้งรถยนต์ที่จอดทิ้งไว้นานจำนวนมาก ไม่ทราบเจ้าของ ยังไม่สามารถเคลื่อนย้ายได้ บางคันจมอยู่ในโคลน การทำความสะอาดต้องใช้เวลาไม่ต่ำกว่า 20 วัน และยังต้องเฝ้าระวังฝนที่จะตกลงมาอีกจากพายุลูกใหม่ที่จะตามมา ทั้งนี้ ผู้สื่อข่าวยังรายงานอีกว่า บางหมู่บ้านระดับน้ำลดลง เช่น บ้านไม้ลุงขน ต.แม่สาย สามารถเข้าไปได้บางพื้นที่ และที่บ้านเหมืองแดง น้ำลดลงเข้าไปได้เฉพาะบางซอย ส่วนหมู่บ้านปิยะพร ระดับน้ำลดลงมาก พบว่ามีบ้านเรือนได้รับความเสียหายจำนวนมาก บางบ้านกำลังเร่งทำความสะอาด ยังมีบ้านที่เจ้าของทิ้งไว้ยังไม่กลับเข้ามาบ้านอีกจำนวนมาก ... ส่วนการช่วยเหลือของทหาร ตชด. จิตอาสา มูลนิธิกู้ภัยเอกชนยังคงลงพื้นที่ช่วยเหลือชาวบ้านเคลื่อนย้ายออกจากบ้าน และนำอาหารเข้าไปแจกจ่ายให้ประชาชนที่บ้านถูกน้ำท่วม แต่ไม่ยอมออกจากบ้านเพราะเป็นห่วงทรัพย์สิน ด้าน เพจเฟซบุ๊กมูลนิธิกระจกเงา เชียงรายได้โพสต์ข้อความ\"เปิดรับอาสาสมัคร จำนวนมาก ช่วยเหลือผู้ประสบภัย แม่สาย และเมือง ชร. เคลียร์ล้างดินโคลน ช่วยพาพวกเขากลับเข้าที่พักอาศัย T.0629231503 ศูนย์อาสาสมัครตั้งอยู่ที่ราชภัฏเชียงราย\" ซึ่งต่อมาก็ได้มีคนเข้ามาร่วมแสดงความคิดเห็น และอาสาช่วยทำความสะอาดเป็นจำนวนมาก.  ขอบคุณข้อมูลจาก เฟซบุ๊ก มูลนิธิกระจกเงา เชียงราย  (ติดตาม ข่าวทั่วไทย ทั้งหมดที่นี่)",
    "category": "local",
    "date": "14 ก.ย. 2567 13:19 น.",
    "publisher": "Thairath",
    "url": "https://www.thairath.co.th/news/local/north/2814349"
  },
  {
    "data": "\"ท่าอากาศยานนานาชาติขอนแก่น\"ขอผู้โดยสารเผื่อเวลาล่วงหน้าอย่างน้อย 1 ชั่วโมง หลังถนนมะลิวัลย์ มีน้ำท่วมขัง-การจราจรติดขัด หลังขอนแก่นเกิดฝนตกหนักนานกว่า 2 ชั่วโมง เมื่อเวลา 09.00 น. วันที่ 14 ก.ย. 2567 ผู้สื่อข่าวรายงานว่า ในพื้นที่อำเภอเมืองขอนแก่น เกิดฝนตกลงมาอย่างหนักตั้งแต่ช่วงเวลาประมาณ 03.00-05.00 น. ที่ผ่านมา ทำให้เกิดน้ำท่วมขังบนถนนสายต่างๆ โดยที่ถนนมะลิวัลย์ฝั่งขาเข้าและขาออก บริเวณปากทางเข้าโรงเรียนการศึกษาคนตาบอดขอนแก่น ระดับน้ำท่วมสูง 50 เซนติเมตร ทำให้ประชาชนที่สัญจรด้วยรถจักรยานยนต์ต้องช่วยกันยกรถจักรยานยนต์ข้ามเกาะกลางถนน เพราะไม่ต้องการลุยน้ำ จนทำให้รถเสียหายจากน้ำที่ไหลเข้าเครื่องยนต์ ทั้งนี้ โดยเฉพาะฝั่งเข้าเมือง รถทุกชนิดต้องวิ่งเลนขวาเท่านั้น ทำให้เกิดการจราจรติดขัดทั้ง 2 ฝั่ง เจ้าหน้าที่ตำรวจ สภ.เมืองขอนแก่น และ สภ.บ้านเป็ด ต้องคอยอำนวยความสะดวกประชาชนที่สัญจรผ่านเส้นทางดังกล่าว เนื่องจากเป็นเส้นทางหลักในการเดินทาง และยังเป็นเส้นทางในการเดินทางไปท่าอากาศยานนานาชาติขอนแก่น ... ส่วนบริเวณถนนบ้านกอก เจ้าหน้าที่เทศบาลนครขอนแก่น ต้องนำป้าย “น้ำท่วมสูงห้ามรถผ่าน” มาตั้งไว้หน้าวิทยาลัยภาคตะวันออกเฉียงเหนือ ขณะที่ ปภ.เขต 6 ได้นำรถยกสูงและเจ้าหน้าที่กองร้อย อส.ขอนแก่น คอยช่วยเหลือประชาชนที่อาศัยบริเวณถนนสายบ้านกอก เนื่องจากน้ำยังท่วมสูง 50 เซนติเมตร ทำให้น้ำระบายได้ช้า ในขณะเดียวกัน เจ้าหน้าที่ตำรวจ สภ.เมืองขอนแก่น ทั้งเจ้าหน้าที่ตำรวจสายตรวจและ พ.ต.ท.เมธี ศรีวันนา รอง ผกก.ป.สภ.เมืองขอนแก่น อำนวยความสะดวกและช่วยเหลือประชาชนบริเวณจุดน้ำท่วมขัง ถนนบ้านกอก หน้า มหาวิทยาลัยภาคตะวันออกเฉียงเหนือ พื้นที่รับผิดชอบ สภ.เมืองขอนแก่น ซึ่งรถยนต์และรถจักรยานยนต์ไม่สามารถวิ่งผ่านได้ ทางด้าน นายไกรสร กองฉลาด ผู้ว่าราชการจังหวัดขอนแก่น กล่าวว่า เนื่องจากร่องมรสุมจะเลื่อนลงมาพาดผ่านภาคเหนือตอนล่าง ภาคกลางตอนบน และภาคตะวันออกเฉียงเหนือ เข้าสู่หย่อมความกดอากาศต่ำบริเวณประเทศเวียดนามตอนกลาง ประกอบกับมรสุมตะวันตกเฉียงใต้กำลังปานกลางที่พัดปกคลุมทะเลอันดามัน ประเทศไทย และอ่าวไทยตอนบน จะมีกำลังแรงขึ้นเป็นกำลังค่อนข้างแรง จึงทำให้มีฝนตกหนัก โดยเมื่อคืนที่ผ่านมา สามารถวัดปริมาณน้ำฝนได้ 125 มิลลิเมตร ทำให้ปริมาณน้ำไม่สามารถระบายได้ทัน เนื่องจากปริมาณน้ำที่จำนวนมาก ขณะนี้ น้ำที่ท่วมบริเวณถนนมะลิวัลย์ ช่วงโรงเรียนการศึกษาคนตาบอดขอนแก่น ได้ระบายลงบึงหนองโคตรแล้ว คาดว่าหากไม่มีฝนตกลงมาซ้ำในช่วงเย็นนี้สถานการณ์จะเข้าสู่ภาวะปกติ ส่วนที่บริเวณถนนบ้านกอก ได้มีการเดินเครื่องสูบน้ำระยะไกลช่วยในการระบายน้ำ คาดว่าช่วงเย็นจะสามารถระบายน้ำได้ลดลงเข้าสู่ภาวะปกติ ส่วนผู้ที่จะเดินทางด้วยเครื่องบิน จะต้องมีการเดินทางเผื่อเวลาอย่างน้อย 1 ชั่วโมง เพื่อจะได้ทันต่อการเดินทางตามตารางเที่ยวบิน.",
    "category": "local",
    "date": "14 ก.ย. 2567 13:00 น.",
    "publisher": "Thairath",
    "url": "https://www.thairath.co.th/news/local/2814347"
  },
  {
    "data": "ไทยรัฐเชียร์บอลไทย ประกบคู่กันไปเป็นที่เรียบร้อยแล้ว สำหรับฟุตบอลชิงถ้วยพระราชทานคิงส์คัพ ครั้งที่ 50ที่ปีนี้จะเป็นครั้งแรกที่ล่องใต้ ไปดวลแข้งกันที่สนามกีฬาติณสูลานนท์ จังหวัดสงขลา ในวันที่ 11 กับ 14 ตุลาคม 2567 ผลการจับสลากที่ออกมาก็เป็นไปคาดของใครหลายๆคน โดย ทีมชาติไทย จะบู๊แข้งกับเพื่อนร่วมอาเซียน ทีมชาติฟิลิปินส์ ในค่ำวันศุกร์ที่ 11 ตุลาคม เวลา 20.00 น. ส่วนอีกคู่ ทีมชาติซีเรีย พบกับ ทีมชาติทาจิกิสถาน เวลา 16:30 น. ซึ่ง นัดชิงอันดับสาม และ นัดชิงชนะเลิศ จะแข่งขัน ในวันจันทร์ที่ 14 ตุลาคม เวลา 16.30 น. และ 20.00 น. ตามลำดับ จะบอกว่า พี่น้องชาวสงขลา เฝ้ารอคอยทัวร์นาเมนต์นี้มานานแล้ว เพราะนับตั้งแต่ เอเชียนเกมส์ ครั้งที่ 13 ที่ประเทศไทย เป็นเจ้าภาพ ในปี พ.ศ. 2541 นี่จะเป็นครั้งแรกในรอบ 26 ปีเลยทีเดียว ที่ ทีมฟุตบอลชาติไทยชุดใหญ่ กลับมาเยือนสนามติณสูลานนท์ อีกครั้ง โดยทุกคนหวังว่าจะได้เห็นบรรยากาศ “สนามแตก” ที่นี่…อีกคำรบ เหมือนที่เคยเกิดขึ้นมาแล้วในอดีต และเนื่องในโอกาสมหามงคลเฉลิมพระชนมพรรษาพระบาทสมเด็จพระเจ้าอยู่หัว ทรงเจริญพระชนมพรรษา 6 รอบ หรือ 72 พรรษา ในปีนี้ น่าจะเป็นฤกษ์ดีที่ทำให้ทีมชาติไทย กลับมาคว้าแชมป์คิงส์คัพอีกครั้ง ในรอบ 7 ปี ซึ่งถ้าทำสำเร็จ ก็จะเป็นการชูถ้วยแชมป์ครั้งแรกนอกกรุงเทพมหานคร เพราะอดีตที่ผ่านมาบอลคิงส์คัพสัญจรไปเตะต่างจังหวัดมาแล้ว 8 ครั้ง ทีมช้างศึกของเรายังไม่เคยชนะเลิศเลยแม้แต่หนเดียว! โดยถ้าดูจากชื่อชั้นของทีมรับเชิญทั้ง 3 ชาติ ที่จะมาลุยแข้งที่สงขลาในคราวนี้แล้ว ไม่ว่าจะเป็น ซีเรีย อันดับ 93 ของโลก   ทาจิกิสถาน อันดับ 103 ของโลก (แชมป์คิงส์คัพ 2022) และ ฟิลิปปินส์ อันดับ 147 ของโลก คู่ประเดิมสนามของไทยเรา เชื่อว่าโอกาสที่ทีมชาติไทย จะก้าวไปถึง “แชมป์” บอลคิงส์คัพ 2024 มีอยู่สูงเลยทีเดียว! ก็ขอเชิญแฟนบอลที่สนใจมาสัมผัสบรรยากาศการเชียร์อันทรงพลังยิ่งของชาวใต้...ให้เห็นกันเต็มๆสองลูกกะตาที่ขอบสนาม สามารถซื้อบัตรได้แล้ววันนี้ ที่ เว็บไซต์ https://www.thaiticketmajor.com/.../football-50th-kings... และ จุดจำหน่ายไทยทิคเก็ตเมเจอร์ สาขาหลัก 11 สาขา ส่วนใครที่ไม่มีเวลา ก็ติดตามชมการฟาดแข้ง ทาง Facebook  Youtube : Changsuek Official / Facebook : FA Thailand รวมถึงเฝ้าหน้าจอทาง ไทยรัฐ ทีวี เอชดีช่อง 32 ที่จะถ่ายทอดสดเกมโม่เกือกทุกนัดของฟุตบอลชิงถ้วยพระราชทานคิงส์คัพ ครั้งที่ 50 มาให้แฟนลูกหนังทั่วประเทศ ได้รับชมกันถึงหัวกระไดบ้านเหมือนเคย เพราะนโยบายของพวกเราชาว “ไทยรัฐทีวี” ภายใต้การบริหารของ “จูเนียร์” วัชร วัชรพล บิ๊กบอสใหญ่ผู้มีหัวใจรักกีฬาแบบเกินร้อย คือการสนับสนุนวงการกีฬาไทยทุกรูปแบบ โดยเฉพาะ “ฟุตบอลทีมชาติไทย” ที่เราพยายามคว้าลิขสิทธิ์ถ่ายทอดสดมาให้แฟนบอลได้รับชมกันมากที่สุด เกือบจะทุกรายการ โดยล่าสุด “ไทยรัฐทีวี” ก็เพิ่งปิดดีลประวัติศาสตร์ กับ สหพันธ์ฟุตบอลแห่งอาเซียน “เอเอฟเอฟ” ในการได้รับสิทธิ์ถ่ายทอดสดการแข่งขันฟุตบอลระดับภูมิภาคที่ยิ่งใหญ่ของอาเซียน ถึง 4 ทัวร์นาเมนต์ ที่เรียกรวมกันในนาม ASEAN United FC ไม่ว่าจะเป็น ฟุตบอลชิงแชมป์แห่งชาติอาเซียน 2024 หรือ อาเซียน มิตซูบิชิ อิเล็กทริค คัพ 2024 (ASEAN Mitsubishi Electric Cup™ 2024) ฟุตบอลชิงแชมป์สโมสรอาเซียน หรือ อาเซียน คลับ แชมเปียนชิพ ชอปปี้ คัพ (ASEAN Club Championship Shopee Cup™) 2 ฤดูกาล 2024/25 และ 2025/26 ฟุตบอลหญิงชิงแชมป์แห่งชาติอาเซียน หรือ อาเซียน วีเมนส์ แชมเปียนชิพ (ASEAN Women’s Championship) และ ฟุตบอลชิงแชมป์อาเซียน รุ่นอายุไม่เกิน 23 ปี หรือ อาเซียน ยู-23 แชมเปียนชิพ (ASEAN U-23 Championship) เรียกว่าทุกรายการของศึกลูกหนังชิงเจ้าอาเซียนทั้งระดับสโมสร และระดับชาติ ไทยรัฐทีวี เราเหมายิงสดเรียบวุธ ตลอดปีนี้ ไปจนถึงปีหน้า 2568 โดยเฉพาะทัวร์นาเมนต์ ชิงแชมป์แห่งชาติอาเซียน “อาเซี่ยนคัพ” หรือ อาเซียน มิตซูบิชิ อิเล็กทริค คัพ 2024 ที่ครั้งก่อนแฟนบอลบ้านเรา ต้องลุ้นกันใจหายใจคว่ำถึงหยดสุดท้าย กว่าจะมี “ฮีโร่”มาซื้อลิขสิทธิ์ให้ได้ดู หลังจากเกมแรกเตะกันไปแล้วด้วยซำ้ แต่คราวนี้คอลูกหนังทั้งหลาย สบายใจได้เลย เพราะ “ไทยรัฐทีวี” จัดการไปซิวลิขสิทธิ์มาให้เรียบร้อยแล้ว โดยไม่ต้องรอใครถาม เริ่มถ่ายทอดสด 2 นัดแรก ในรอบ Qualifying Round เดือนตุลาคมนี้ และรอบ Final Round ในเดือนธันวาคม และมกราคมปีหน้า ซึ่งด้วยมาตรฐานของพวกเราชาวไทยรัฐทีวี นอกจากการยิงสดที่ภาพ เสียง คมชัด ระดับ FULL HD แล้ว เนื้อหา วิเคราะห์ เจาะลึก ทั้งก่อนเกมและหลังเกม ของผู้บรรยาย คอมเมนเตเตอร์ ยังเข้มข้น แน่นปึ้ก ครบถ้วน จุใจตามสไตล์ไทยรัฐ ไม่มีเปลี่ยนแปลง ติดตามการถ่ายทอดสดแมตช์ต่างๆ ผ่านทาง “ไทยรัฐทีวีช่อง 32” และเว็บไซต์ www.thairath.co.th/tv/live แอปพลิเคชัน My Thairath และ YouTube Thairath Sport รวมถึงอัพเดทข่าวสารความเคลื่อนไหวต่างๆของการแข่งขัน ได้ที่ Facebook Thairath Sport และ เว็บไซต์ www.thairath.co.th/sport จะ “เชียร์ไทยให้กึกก้อง” ต้อง “ไทยรัฐเชียร์บอลไทย” นั่นล่ะครับ…คือของแทร่ และแน่นอน ที่ซู๊ดด !!! - บี บางปะกง -joggingboy_be@yahoo.com",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/thaifootball/changsuek/2814178"
  },
  {
    "data": "กองทัพพม่ามาแปลก ยอมขอความช่วยเหลือจากนานาชาติ หลังเสียหายรุนแรงจากน้ำท่วมครั้งนี้ โดยนับเป็นการเปลี่ยนท่าทีครั้งแรกนับตั้งแต่ปิดกั้นความช่วยเหลือจากนานาชาติหลังถูกไซโคลนนากิสพัดถล่ม โกลบอล นิว ไลท์ หนังสือพิมพ์ของพม่า ตีพิมพ์บทสัมภาษณ์ของ พลเอกอาวุโส มิน อ่อง หล่าย ผู้นำรัฐบาลทหารเมียนมา ที่ให้สัมภาษณ์เมื่อวันศุกร์ โดยระบุว่า รัฐบาลทหารเมียนมา ต้องการความช่วยเหลือจากชาติอื่นๆในปฏิบัติการกู้ภัยและบรรเทาทุกข์ให้แก่ผู้ประสบภัยน้ำท่วมในเวลานี้ และประชาชนต้องการความช่วยเหลือให้เร็วที่สุดเท่าที่จะเป็นไปได้ โดยกองทัพพม่ามีการเปิดเผยข้อมูลว่า นับจนถึงเมื่อวันศุกร์ที่ผ่านมามีผู้เสียชีวิตจากเหตุน้ำท่วมและดินถล่มในเมียนมาแล้ว 33 ศพ ขณะที่หน่วยกู้ภัยรายงานเพิ่งพบศพผู้เสียชีวิตเพิ่มอีก 36 ศพ ขณะที่มีประชาชนต้องอพยพออกจากบ้านเรือนเนื่องจากน้ำท่วมรวมกว่า 235 000 คน ด้านโฆษกของกองทัพระบุว่า มีบางพื้นที่ของประเทศที่ขาดการติดต่อไปแล้วในขณะที่เจ้าหน้าที่กำลังเร่งตรวจสอบเหตุดินถล่มในเหมืองทองทางตอนกลางของมัณฑะเลย์ซึ่งมีรายงานว่ามีประชาชนถูกฝังทั้งเป็นอีกหลายสิบคน ด้านสื่อของรัฐรายงานว่าเหตุน้ำท่วมในพื้นทีรอบๆเมืองหลวง ส่งผลให้เกิดดินถล่ม สร้างความเสียหายให้แก่เสาไฟฟ้า อาคาร ถนน และสะพาน รวมทั้งบ้านเรือนประชาชนจำนวนมากด้วย ก่อนหน้านี้ รัฐบาลทหารพม่าได้บล็อคการช่วยเหลือทางด้านมนุษยธรรมจากนานาชาติมาโดยตลอด โดยไม่อนุญาตให้กลุ่มองค์กรต่างชาติเดินทางเข้าประเทศ ทั้งจากเหตุการณ์ไซโคลนโมคาพัดถล่มเมื่อปีที่แล้ว ที่มีผู้ได้รับผลกระทบราว 1 ล้านคนจนทำให้อแงค์การสหประชาชาติประณามพม่าว่าเป็นการตัดสินใจที่ไร้เหตุผล ขณะที่เมื่อครั้งไซโคลนนากิสพัดถล่ม พม่าเมื่อปี 2008 ทำให้มีผู้เสียชีวิตมากถึง 138 000 คน ทางกองทัพพม่า ก็ปิดกั้นความช่วยเหลือฉุกเฉินจากต่างชาติด้วยเช่นกัน. ... ที่มา :channelnewsasia คลิกอ่านข่าวเกี่ยวกับพม่า",
    "category": "foreign",
    "date": "14 ก.ย. 2567 12:33 น.",
    "publisher": "Thairath",
    "url": "https://www.thairath.co.th/news/foreign/2814345"
  },
  {
    "data": "แฟนคลับแห่มาชมความน่ารัก\"น้องหมูเด้ง\"ซุปตาร์ตัวใหม่ ทำเอาสวนสัตว์เปิดเขาเขียวแทบแตก ด้าน\"ผู้อำนวยการสวนสัตว์\"เตรียมตั้งมาตรการใหม่ เพื่อให้นักท่องเที่ยวไม่ต้องเบียดกัน เมื่อเวลา 9.00 น. วันที่ 14 ก.ย. 2567 ผู้สื่อข่าวรายงานว่า ที่บริเวณสวนสัตว์เปิดเขาเขียว อำเภอศรีราชา จังหวัดชลบุรี พบบรรดาประชาชนพาบุตรหลานมาเที่ยวที่สวนสัตว์เปิดเขาเขียวมาดูความน่ารักของน้องหมูเด้ง เจ้าฮิปโปแคระที่เป็นซุปเปอร์สตาร์ในโซเชียลในขณะนี้ สำหรับน้องหมูเด้ง เป็นลูกฮิปโปแคระเพศเมีย เกิดเมื่อวันที่ 10 ก.ค. 2567 แม่ชื่อโจนา อายุ 25 ปี พ่อชื่อโทนี่ อายุ 24 ปี และยังเป็นน้องของพี่หมูตุ๋น ฮิปโปซุปตาร์ของสวนสัตว์เปิดเขาเขียว ส่วนชื่อหมูเด้งนั้นมาจากการเปิดโหวตของสวนสัตว์เขาเขียว โดยมีชื่อให้โหวต 3 ชื่อ คือ หมูเด้ง  หมูแดง และหมูสับ ปรากฏว่ามีผู้โหวต 20 000 คนเลือกชื่อหมูเด้ง จนเป็นที่มาของชื่อน้องหมูเด้ง นั่นเอง ซึ่งหลายคนบอกว่า ทั้งรูปลักษณ์และพฤติกรรมของน้องนั้น \"เด้ง\" สมชื่อ ด้วยความซุกซนตามประสาเด็ก ทำให้วิ่งดุ๊กดิ๊กทั้งวัน อีกทั้งยัง \"สะบัดสะบิ้ง\" ไม่ชอบให้พี่เลี้ยงโดนตัว แถมงับเก่งสวบเก่งเป็นที่สุด ... จากการสอบถาม น.ส.อภิสมัย แสงพักดี อายุ 21 ปี เผยว่า ตนเองกับครอบครัวเดินทางจากดอนเมืองโดยใช้เวลา 1 ชั่วโมงครึ่ง เพื่อเดินทางมาดูน้องหมูเด้ง โดยตนเองได้ดูผ่านโซเชียล จึงตัดสินใจเดินทางมาที่สวนสัตว์เปิดเขาเขียวเพื่อพาลูกมาดูน้องหมูเด้ง โดยน้องหมูเด้งมีความน่ารักเด้งสมชื่อ โดยวันนี้บรรยากาศคนเข้าชมน้องเป็นจำนวนมาก ขณะที่น้องมีนา และน้องเก้า เผยว่า ได้เห็นน้องหมูเด้งจากโซเชียล Facebook และ TikTok จึงให้ผู้ปกครองพามาชมความน่ารักของน้องหมูเด้ง โดยลักษณะน้องหมูเด้งนั้นตัวอ้วน ๆ กลม ๆ บวม ๆ ครอบครัวตนเองนั้นเดินทางมาจากกรุงเทพฯ เพื่อมาชมความน่ารักของน้องหมูเด้ง ทางด้าน นายณรงวิทย์ ชดช้อย ผู้อำนวยการสวนสัตว์เปิดเขาเขียว เผยว่า บรรยากาศในช่วงเช้าวันนี้ตั้งแต่ 8.00 น. มีประชาชนแห่เข้ามาดูน้องหมูเด้งเป็นจำนวนมาก จึงทำให้พื้นที่บริเวณดังกล่าวอึดอัด หลังจากนี้ ทางด้านสวนสัตว์เปิดเขาเขียวจะมีมาตรการใหม่ โดยจะเปิดให้เข้าชมน้องหมูเด้งเป็นรอบๆ โดยรอบละ 5 นาที เพื่อไม่ให้นักท่องเที่ยวแออัดและสามารถดูน้องหมูเด้งได้โดยไม่ต้องเบียดและไม่เกิดอันตรายกับตัวนักท่องเที่ยว และสามารถสอบถามรายละเอียดเพิ่มเติมได้ที่ 096-9742546 หรือ 038-318444 ต่อ 213.",
    "category": "society",
    "date": "14 ก.ย. 2567 12:30 น.",
    "publisher": "Thairath",
    "url": "https://www.thairath.co.th/news/society/2814346"
  },
  {
    "data": "กำลังไลฟ์ขายของอยู่ดีๆ ก็ทำเอาแก้มบุ๋ม ปรียาดาต้องหยุดทำงานชั่วครู่ แล้วมานั่งอธิบายหลังเจอชาวเน็ตคอมเมนต์แซะว่า เจ้าตัวนั้นโอนเงินช่วยน้ำท่วมน้อย เจอคนแซะแรงแบบนี้ ทำเอาสาวแก้มบุ๋มทนไม่ได้ จัดไปหนึ่งกรุบแบบเจ็บๆ ว่า มีคนบอกว่าช่วยน้ำท่วมน้อย ทำเอา แก้มบุ๋ม ถึงกับอุทานว่า ห๊า ขอโทษนะคะ จริงๆ ถ้าใครจะบอกว่าแบบแต่ละคนช่วยมากช่วยน้อยอ่ะ มันไม่สำคัญนะ สิ่งที่สำคัญคืออะไรรู้มั้ยคะ จิตใจเราจริงๆ ที่เราอยากจะช่วยเขาแบบไหนหรืออย่างไร แล้วหนูอ่ะไม่ได้ช่วยแค่ที่เดียว ใช่ ถ้าเกิดยอดหนูรวมมาอาจจะไม่ได้ช่วยแบบว่าเป็นหลักแสนหรือหลักอะไรขนาดนั้น แต่ว่าดีกว่าไม่ช่วยอะไรเลยนะ ดีกว่าหนูไม่ช่วยอะไรเลย แล้วหนูก็ไม่ได้ช่วยแค่มนุษย์ สัตว์หนูก็ช่วย ทุกอย่างหนูก็ช่วย อธิบายให้ฟังเฉยๆ ว่า หนูจะช่วยร้อยหนึ่งหนูจะช่วยพันหนึ่ง หนูจะช่วยหมื่นหนึ่ง หรือหนูจะช่วยแสนหนึ่งมันอยู่ที่จิตใจของเรามั้ยว่าเรามีน้ำใจกับเพื่อนมนุษย์แค่ไหน เข้าใจป่ะ อย่างนี้เขาเรียกว่า มีน้ำใจช่วยเหลือคนอื่น ไปเปรียบเทียบคนนู้น คนนี้มันโอเคแล้วหรือเปล่า หนูช่วยรวมๆ มาวันนี้อีก 5-6 หมื่นแล้วนะ แต่หนูช่วย 5 พัน หมื่นหนึ่ง กระจายไปทุกที่ เดี๋ยวก็จะช่วย ไม่ได้บอกว่าช่วยวันนี้แล้วชาตินี้จะไม่ช่วยใครแล้วนึกออกมั้ย ... หนูจ่ายค่ารักษาสัตว์ที่มันบาดเจ็บที่แบบแมวจร หมาจร เดือนหนึ่งเป็นแสนๆ ต่อเดือนเรื่อยๆ หนูยังไม่พูดสักคำเลย เพราะฉะนั้นอย่ามาตัดสินคนอื่นแค่แบบสิ่งที่คุณเห็น สิ่งที่ค้นพบคือเราอย่าเอาตัวเองไปเป็นภาระอยู่ตรงนั้น เราอ่ะ ให้พื้นที่ในเรือนั้นใส่ของลงไปเถอะ เราโอนเงินไปช่วยเขาก่อนเขายังไม่ได้ขอกำลังเราเขาขอกำลังกู้ภัยเข้าใจมั้ย หนูไม่ต้องเอาตัวเข้าไปแบบไปเป็นภาระให้ใครให้พื้นที่ในเรือนั้นแทนที่จะเป็นเราให้มันเป็นของเข้าไปถึงคนเถอะ คือหนูเคยเข้าไปแล้ว แล้วด้วยบวกกับเราเป็นคนที่ว่ายน้ำไม่เป็นคนมีชูชีพยังจมน้ำได้ พวกน้ำแบบนี้เวลาที่มันเชี่ยว กู้ภัยเหมือนตอนที่หนูไปตอนนั้นกู้ภัยตุยไปเพราะว่าเขาใส่ชูชีพแต่ไม่ได้ล็อกขา พอตกลงไปคือไปเลย เพราะฉะนั้นไม่ต้องไป ส่งไปค่ะ น้องแก้มก็ช่วยไปนะ แต่น้องแก้มไม่ได้บอกรึเปล่า หนูก็ช่วย หนูช่วยตั้งแต่แรกๆ ก่อนหน้านี้ที่เขาเริ่มท่วม พอมี saveเชียงราย หนูก็โอนไปช่วยแต่แบบอาจจะกระจายที่ไปช่วย",
    "category": "entertain",
    "date": "14 ก.ย. 2567 12:22 น.",
    "publisher": "Thairath",
    "url": "https://www.thairath.co.th/entertain/news/2814343"
  },
  {
    "data": "เน็ตฟลิกซ์กำลังจะยุติการรองรับiOS 16และiPadOS 16ปรับเงื่อนไขใหม่ ต้องอัปเดตระบบปฏิบัติการไปเป็น iOS 17 และ iPadOS 17 หรือใหม่กว่านั้น เน็ตฟลิกซ์ ผู้ให้บริการด้านความบันเทิง ระบุว่า ในอนาคตอันใกล้นี้ พวกเขาจะยุติการสนับสนุนอุปกรณ์ของ iPhone และ iPad ที่ทำงานภายใต้ระบบปฏิบัติการ iOS 16 และ iPadOS 16 จากการประกาศดังกล่าวของเน็ตฟลิกซ์ นั่นหมายความว่า จะมี iPhone และ iPad หลายรุ่นไม่สามารถใช้งานแอปพลิเคชันเน็ตฟลิกซ์ได้ เนื่องจากอุปกรณ์เหล่านั้นไม่รองรับระบบปฏิบัติการ iOS 17 หรือ iPadOS 17 iPhone‌ 8 Plus ‌ iPhone‌ X ‌ ... เจ้าของอุปกรณ์ iPhone และ iPad ข้างต้น จะยังคงใช้งานแอปพลิเคชันเน็ตฟลิกซ์ได้ต่อไปเรื่อยๆ จนกว่าที่จะเลิกใช้งาน เพียงแต่จะไม่ได้รับฟีเจอร์ใหม่ๆ หรือการแก้ไขข้อบกพร่อง (Bug fixes) อีกต่อไป อย่างไรก็ดี การใช้งานเน็ตฟลิกซ์ยังคงทำได้บนเว็บเบราว์เซอร์ ที่มา:MacRumors @tonijuniortec",
    "category": "lifestyle",
    "date": "14 ก.ย. 2567 12:10 น.",
    "publisher": "Thairath",
    "url": "https://www.thairath.co.th/lifestyle/tech/2814344"
  },
  {
    "data": "หลายพื้นที่ของพม่าได้รับผลกระทบหนักจากอิทธิพลของพายุยางิ โดยยังคงมีน้ำท่วมสูงและมีรายงานผู้เสียชีวิตแล้วอย่างน้อย 19 ศพ เจ้าหน้าที่ต้องเร่งอพยพผู้ได้รับผลกระทบหลายพันคนออกจากพื้นที่ พื้นที่ราว 162 ตารางกิโลเมตรหรือประมาณ 101 250ไร่ ในกรุงเนปิดอว์ เมืองหลวงของพม่าถูกน้ำท่วมหนัก ขณะที่พื้นที่ 366 ตารางกิโลเมตรหรือราว228 750 ไร่ในเมืองมัณฑาเลย์ เมืองใหญ่อันดับสองของพม่าก็ได้รับผลกระทบจากน้ำท่วมด้วยเช่นเดียวกัน อย่างไรก็ตาม เฟซบุ๊กของหน่วยกู้ภัยในพม่ารายงานว่า ประชาชนราว 3 602 คนจาก 30 จุด ที่ได้รับผลกระทบจากน้ำท่วม ได้รับความช่วยเหลือจากเจ้าหน้าที่และช่วยอพยพออกมาทั้งหมดแล้ว ขณะที่มีรายงานผู้เสียชีวิตแล้ว 19 ศพ จากภาพตามสื่อท้องถิ่นจะเห็นว่า อาคารบางหลังจมอยู่ใต้น้ำ ขณะที่มีประชาชนบางส่วนทั้งเด็กและผู้หญิงที่ยังคงต้องใช้ชีวิตอยู่บนหลังคา ก่อนที่หน่วยกู้ภัยจะเข้าไปช่วยเหลือ ด้านเว็บไซต์เรดิโอ ฟรี เอเชีย บริษัทไม่แสวงผลกำไรที่ได้รับทุนสนับสนุนจากรัฐบาลอเมริกันระบุว่า ยอดผู้เสียชีวิตจากเหตุน้ำท่วมและดินถล่มในพม่า แท้จริงแล้วสูงถึง 160 ศพ โดยอ้างข้อมูลจากการรวบรวมของทางหน่วยงานเอง และยังระบุว่าจำนวนที่แท้จริงอาจจะสูงกว่านี้ เนื่องจากยังมีผู้สูญหายจำนวนมาก โดยระบุว่าเหยื่อส่วนใหญ่พบในรัฐฉาน ในพื้นที่ตอนกลางใกล้กับมัณฑาเลย์ รวมทั้งกรุงเนปิดอว์และพะโค รวมทั้งรัฐกะยาทางตะวันออกและรัฐมอญทางตอนใต้ ซึ่งถูกน้ำท่วมเช่นเดียวกัน ... โดยฝนที่ตกอย่างหนักครั้งนี้เป็นอิทธิพลจากไต้ฝุ่นยางิ พายุรุนแรงที่พัดเข้าถล่มเอเชียในปีนี้ โดยมีรายงานผู้เสียชีวิตทั้งในเวียดนามและไทยรวมกว่า 230 ศพแล้ว เนื่องจากน้ำในแม่น้ำต่างทะลักเข้าท่วมชุมชนของทั้งสองประเทศเป็นวงกว้าง. ที่มา :รอยเตอร์ RFA คลิกอ่านข่าวเกี่ยวกับพม่า",
    "category": "foreign",
    "date": "14 ก.ย. 2567 11:37 น.",
    "publisher": "Thairath",
    "url": "https://www.thairath.co.th/news/foreign/2814340"
  },
  {
    "data": "โฆษกพรรคเพื่อไทย จี้ฝ่ายค้านลดวาทกรรม แล้วทำงาน ชี้ยิ่งเป็นการตอกย้ำว่าการเมืองใหม่ไม่มีจริง สรุปการแถลงนโยบายนายกฯ สมบูรณ์ 100% แนะทุกฝ่ายทำงานการเมืองสร้างสรรค์ เวลารวมใจแต่จ้องจับผิดไม่เป็นผลดี ด้าน “วรชัย” มั่นใจ “นายกฯ อิ๊งค์” นำรัฐบาลปรองดองเดินหน้าประเทศ วันที่ 14 ก.ย. 2567 นายดนุพร ปุณณกันต์ โฆษกพรรคเพื่อไทย กล่าวว่า ภาพรวมของการแถลงนโยบายตลอด 2 วันที่ผ่านมา เป็นไปด้วยดี ขอขอบคุณพรรคร่วมรัฐบาล และข้อเสนอแนะที่เป็นประโยชน์จากทุกฝ่าย โดย น.ส.แพทองธาร ชินวัตร นายกรัฐมนตรี ได้นำเสนอนโยบายเร่งด่วน ระยะกลาง และการวางรากฐานให้กับประเทศ ครบทุกด้าน จึงถือเป็นการเริ่มต้นการทำหน้าที่ประมุขฝ่ายบริหารได้สมบูรณ์แล้ว แต่มีข้อสังเกตที่จับตา คือ ฝ่ายค้านได้พยายามหยิบยกวาทกรรมที่ไม่สามารถก้าวข้าม นายทักษิณ ชินวัตร อดีตนายกฯ ได้เลยซึ่งเป็นที่น่าผิดหวังเป็นอย่างมาก ไม่ว่าจะเป็นวาทกรรม นายใหญ่ นายทุน นายหน้า โดยผู้นำฝ่ายค้าน หรือวาทกรรมรองหัวหน้าพรรคประชาชนเอง เรื่องอยากเห็นนายกฯ มีแสงสว่างในตัวเอง ซึ่งประชาชนย่อมรู้ดีว่าหมายถึงใคร ยิ่งเป็นการตอกย้ำว่าการเมืองใหม่ที่อยากเป็นนั้นไม่มีอยู่จริง กลับทำให้การอภิปรายนโยบายคณะรัฐมนตรี บิดเบี้ยวจนคล้ายกับเป็นการอภิปรายไม่ไว้วางใจ ซึ่งไม่ตรงกับวัตถุประสงค์ของการประชุมรัฐสภาในครั้งนี้ นายดนุพร กล่าวอีกว่า อย่างไรก็ตาม ช่วงเวลานี้เป็นช่วงเวลาที่ยากลำบากสำหรับพี่น้องชาวเชียงราย เชียงใหม่ที่กำลังประสบอุทกภัย ขณะนี้รัฐบาลได้สั่งการหน่วยงานในสังกัดไปล่วงหน้าแล้ว ประกอบกับที่ น.ส.แพทองธาร ได้เสร็จสิ้นกระบวนการแถลงนโยบายต่อรัฐสภา ได้ลงพื้นที่ให้กำลังใจและสั่งการ กำชับทุกฝ่ายช่วยเหลือเยียวยาพี่น้องประชาชน เป็นเวลาที่ทุกภาคส่วนควรร่วมมือร่วมใจกันทำงานเพื่อประชาชนมากกว่าการสาดวาทกรรม จับผิด การทำงานของนายกรัฐมนตรี ซึ่งไม่เกิดผลดีต่อสถานการณ์ความเดือดร้อนของพี่น้องประชาชนแต่อย่างใด ... “มนพร” สวนฝ่ายค้านใช้แต่วาทกรรมไม่เน้นสาระ ขณะที่นางมนพร เจริญศรี รมช.คมนาคม ให้สัมภาษณ์ถึงภาพรวมการแถลงนโยบายของรัฐบาลต่อรัฐสภาของ น.ส.แพทองธาร ชินวัตร นายกฯ ในวันที่ 13-14 ก.ย. ที่ผ่านมาว่า ในความเห็นของตน รัฐมนตรีที่ได้ไปชี้แจง เขาก็ต้องตอบในเรื่องที่ฝ่ายค้านอภิปราย แต่ส่วนตัวมองว่าฝ่ายค้านใช้วาทกรรมวนเวียน ไม่ใช่สาระ ที่มีทั้งรัฐบาลข้ามขั้ว ตระบัดสัตย์ รวมถึงรัฐบาลที่มีคนสั่งการ ก็จะวนเวียนแต่เรื่องนี้ ไม่ได้เน้นสาระที่เป็นนโยบายทั้งของรัฐบาลนายเศรษฐา ทวีสิน อดีตนายกฯ เดิม ที่ทำไว้ผลิดอกออกผลอย่างไรหรือนโยบายต่างๆ กลับไม่พูด เน้นคอนเทนต์มากกว่าสาระเนื้อหาของนโยบาย เมื่อถามว่าสิ่งที่ฝ่ายค้านแสดงความเห็นนั้นจะกระทบการทำงานของรัฐบาลหรือไม่ นางมนพร กล่าวว่า การที่เขาพูดเป็นธรรมดาของการเมือง ซึ่งการแสดงความเห็นนั้นก็มาจากทั้งฝ่ายค้านและฝ่ายรัฐบาล คนที่เขาเสนอแนะว่าถ้าทำไปแล้วจะเป็นอย่างไรต่อ รัฐบาลก็รับฟัง โดยฟังเสียงของทุกคนและทุกกลุ่มทั้งนอกและในสภาฯ รวมถึงประชาชน ทั้งนี้ ต้องเอาข้อเสนอแนะเหล่านั้นมาเป็นข้อสังเกต และทำนโยบายเป็นจริงให้ได้ “วรชัย” มั่นใจ “นายกฯ อิ๊งค์” นำรัฐบาลปรองดองเดินหน้าประเทศ ด้านนายวรชัย เหมะ อดีต ส.ส. สมุทรปราการ พรรคเพื่อไทย กล่าวว่า หลังจาก น.ส.แพทองธาร ชินวัตร นายกฯ ก้าวสู่ตำแหน่ง แล้วแถลงนโยบายเสร็จสิ้นรัฐบาลก็เริ่มงานทันที เห็นได้จากกรณี น.ส.แพทองธาร เรียกประชุมหน่วยงานแก้ปัญหาน้ำท่วม และลงพื้นที่ทันที ทำให้เห็นว่ารัฐบาลมีความตั้งใจจริงในการทำงานแก้ปัญหาให้ประชาชน ประกอบกับนโยบายที่แถลงไป พูดถึงมิติทั้งความมั่นคง และเรื่องเศรษฐกิจที่จะมีเมกะโปรเจกต์เกิดขึ้น ไม่ว่าจะเป็นโครงการดิจิทัลวอลเล็ตแจกเงินสด และการสร้างเอนเตอร์เทนเมนต์คอมเพล็กซ์ ทุกภาคส่วนตอบรับเป็นอย่างดี ทำให้ความเชื่อมั่นของประเทศไทยกลับมาจากที่ห่างหายไป 10 กว่าปี วันนี้นักลงทุนทั้งในประเทศและต่างประเทศ รวมถึงสำนักข่าวต่างประเทศทุกสำนัก ต่างพูดถึงประเทศไทยในทางบวก เห็นได้ชัดถึงการลงทุนในตลาดหลักทรัพย์ไทย ที่เป็นแหล่งระดมทุนของนักลงทุน เพราะนักลงทุนต่างประเทศได้นำเงินมาลงทุนในตลาดหลักทรัพย์ไทยมากที่สุด ทำให้หุ้นในตลาดหลักทรัพย์ไทยพุ่งสูงขึ้นมากที่สุดในโลก ค่าเงินบาทแข็งค่าขึ้น และเชื่อว่าหลังจากนี้นักลงทุนต่างชาตินอกจากลงทุนในตลาดหลักทรัพย์แล้วจะเดินหน้าเข้ามาลงทุนในประเทศไทยเพิ่มยิ่งขึ้น ไม่ว่าจะเป็นการตั้งโรงงานเพิ่มการจ้างงานในประเทศ รวมถึงนักท่องเที่ยวที่จะทะลักเข้ามา เพราะวันนี้ประเทศไทยมีความสามัคคีปรองดอง ตั้งรัฐบาลทุกสีเสื้อ สถานการณ์ทางการเมืองมีเสถียรภาพ เชื่อว่าภายใต้การนำของ น.ส.แพทองธาร ประเทศไทยจะเดินหน้าไปได้ดียิ่งขึ้นอย่างแน่นอน",
    "category": "politic",
    "date": "14 ก.ย. 2567 11:30 น.",
    "publisher": "Thairath",
    "url": "https://www.thairath.co.th/news/politic/2814339"
  },
  {
    "data": "เพื่อนรักนักดื่มเอมี่ กลิ่นประทุมและน้ำ รพีภัทรที่มาเปิดเผยวีรกรรมกอดคอกันดริงก์ กันดื่ม จน ซี ศิวัฒน์ และ มินตรา สั่งแบน อยากให้คู่นี้เลิกคบกัน ให้ฟังว่า มีเหตุการณ์นึง พี่มี่ไม่กล้าสู้หน้าพี่มินตรา เกิดอะไรขึ้น? เอมี่ : อันนี้ก็เด็ด คลอดลูกคนที่สอง แล้วพี่แต ภรรยาพี่เติ้ลก็คลอดเหมือนกัน อยู่รพ.เดียวกัน น้ำบอกเฮ้ย อยู่เหรอ เดี๋ยวมินตราจะเข้าไปต้องวางยาสลบ กว่าจะออกมาไม่มีเพื่อนอยู่ เราก็ได้ ไปหาอะไรกินนั่งเป็นเพื่อนกัน มันก็อยู่ทองหล่อเนอะ เราก็ไปร้านใกล้ๆ น้ำ : ผมทำหน้าที่เสร็จเรียบร้อยแล้วนะ ส่งภรรยาเข้าห้องคลอดแล้ว บล็อกหลังเรียบร้อย แต่ระหว่างนั้น มีห้องพักฟื้นคนหลังคลอด เอาลูกไปไว้อีกห้อง ช่วงเขาพักฟื้นกว่าจะย้ายไปห้องตัวเอง มันก็หลายชม. เป็นเวลาที่ไม่ควรปล่อยให้เปล่าๆ ปรี้ๆ เมียบล็อกหลังจะไปชวนคุยก็ไม่อยากทำแบบนั้น อยากให้เขาพักผ่อน เราก็ไปพักผ่อนเหมือนกัน สุดท้ายจะได้กลับมาดูแลกัน แล้วเกิดอะไรขึ้น? ... เอมี่ : เราดันแบบร้านนี้เงียบไปนิดนึง ก็ย้ายไปอีกร้านนึง (หัวเราะ) เมียยังไม่ตื่นเหรอ ไปๆ จนนั่นแหละ จนตื่น น้ำ : จนไปถึงห้องพักส่วนตัว ก็แยกย้ายกัน คุณเอมี่แบกความรู้สึกผิด เพราะไปมาด้วยกัน? น้ำ : มินตราไม่ได้โกรธ เอมี่ : มินตราเป็นคนดีมาก เป็นคนใจเย็น เขาไม่ได้โกรธอะไรเลยแต่มี่รู้สึกเองว่า เอาสามีเขาไป แต่ทุกครั้งเขาจะบอกว่าพี่มี่ หนูไม่ได้อะไรเลย เขาน่ารักเสมอ ถึงได้เจอบ่อยๆ (หัวเราะ) มองหน้าหลานก็ภูมิใจ ว่าป้าอยู่ในเหตุการณ์ (หัวเราะ)",
    "category": "entertain",
    "date": "14 ก.ย. 2567 11:23 น.",
    "publisher": "Thairath",
    "url": "https://www.thairath.co.th/entertain/news/2814335"
  },
  {
    "data": "\"กรมทางหลวง\"อัปเดตสถานการณ์\"น้ำท่วม\"และ\"ดินสไลด์\"ในโครงข่ายทางหลวง 4 จังหวัด พบสัญจรผ่านได้ 9 แห่ง ผ่านไม่ได้ 7 แห่ง เมื่อเวลา 09.30 น. วันเสาร์ที่ 14 กันยายน 2567 กรมทางหลวง ขอรายงานสถานการณ์ น้ำท่วม และดินสไลด์ ในโครงข่ายทางหลวง น้ำท่วม/ดินสไลด์ 4 จังหวัด รวม 16 แห่ง การจราจรผ่านได้ 9 แห่ง ผ่านไม่ได้ 7 แห่ง ดังนี้ 1. จ.เชียงราย (9 แห่ง) พื้นที่ ขท.เชียงรายที่ 1 (7 แห่ง) พื้นที่ ขท.เชียงรายที่ 2 (2 แห่ง) 2. จ.บึงกาฬ (1 แห่ง) พื้นที่ ขท.บึงกาฬ (1 แห่ง) 3. จ.หนองคาย (5 แห่ง) พื้นที่ ขท.หนองคาย (5 แห่ง) ... 4. จ.ขอนแก่น (1 แห่ง) พื้นที่ ขท.ขอนแก่นที่ 1 (1 แห่ง)",
    "category": "local",
    "date": "14 ก.ย. 2567 11:20 น.",
    "publisher": "Thairath",
    "url": "https://www.thairath.co.th/news/local/2814337"
  },
  {
    "data": "คุยเปิดใจกับ \"ดล ปิ่นเฉลียว\" ในวันที่ ต่วย'ตูน โบกมือลานักอ่านและแฟนานุแฟน ปิดตำนาน 54 ปี ของเรื่องราวที่ทั้งหรรษาและมีสาระ . \"ถึงเวลาอันสมควรที่พวกเราจะหยุดพักและกล่าวคำอำลากราบขออภัยอย่างยิ่งที่ไม่สามารถถ่ายทอดสาระและหรรษาสร้างความสุขให้ทุกท่านได้อีกต่อไป\" . ข้อความบางตอนที่ถูกโพสต์ผ่านเฟซบุ๊กแฟนเพจต่วย'ตูน พิเศษและต่วย'ตูน พอกเก็ตแมกาซีนเมื่อวันที่ 2 กันยายน 2567 เวลาประมาณ 20.20 น. เป็นสัญญาณว่าการเดินทางอันยาวนานกว่า 5 ทศวรรษของนิตยสารที่นิยามตัวเองว่าเป็น\"หนังสือประจำครอบครัว\"ต้องอำลาแฟนานุแฟน ด้วยเหตุผลจากภาวะทางเศรษฐกิจ รวมถึงปัจจัยอีกหลายประการ ... แม้ว่าหนังสือต้องปิดตัวลง แต่เราเชื่อว่าความทรงจำและประสบการณ์ดี ๆ จะคงอยู่ในใจนักอ่านไม่จางหาย เราถือโอกาสนี้เป็นส่วนหนึ่งของการบันทึกตำนาน ต่อสายตรงขอนัดหมายสนทนากับ'คุณดล ปิ่นเฉลียว'บรรณาธิการอำนวยการ สำนักพิมพ์ พี.วาทิน พับลิเคชั่น และทายาทของ'ลุงต่วย-วาทิน ปิ่นเฉลียว'ผู้เป็นจุดเริ่มต้นของต่วย'ตูน เวลาประมาณ 16.00 น. ของวันอังคารที่ 10 กันยายน 2567 เราและคุณดลพบกัน ณ ร้านกาแฟในห้างสรรพสินค้าแห่งหนึ่ง ครั้งนี้ยังมีโอกาสได้พบกับ'คุณดาว ปิ่นเฉลียว'ลูกสาวลุงต่วยอีกด้วย ท่าทางยิ้มแย้มแจ่มใสตลอดเวลาของเขาทั้งคู่ ทำให้เราแอบคิดในใจว่า\"สมแล้วที่เป็นทายาทเจ้าของนิตยสารสร้างอารมณ์ขัน\" แม้ว่าหน้าแฟนเพจจะระบุสาเหตุปิดตัวไปบางส่วน แต่คุณดลเปิดใจกับเราเพิ่มเติมว่า การจะตัดสินใจแบบนั้นเราคิดมาสักพักแล้ว มันถึงทางเลือกที่ว่าจะไปต่อหรือพอแค่นี้ เพราะตั้งแต่รับช่วงต่อเข้าทำงานมากว่า 30 ปี เราก็ปรับไปหลายหน พยายามเปลี่ยนตามเจเนอเรชันของผู้อ่าน \"ตอนแรกตัดสินใจไม่ยากเลย เพราะว่าตัวเองไม่มีทายาททำต่อ แต่เมื่อมีกระแสตอบกลับจากแฟนหนังสือ เช่น \"ปิดทำไม\" \"ทำไมไม่ทำต่อ\" \"โตมากับ ต่วย'ตูน ไม่อยากให้ปิดเลย\" ก็ทำให้รู้สึกไม่สบายใจเล็กน้อย\" ทีมข่าวฯ ถามต่อไปว่า หากผ่านไปสักระยะยังคงมีแฟนานุแฟนเรียกร้องอยู่ เราจะมีโอกาสได้เห็น ต่วย'ตูน กลับมาอีกครั้งหรือไม่? บ.ก.อำนวยการ ถอนหายใจเฮือกใหญ่ ก่อนเอ่ยลากเสียง\"โอ้…\"พร้อมส่ายหัวเหมือนครุ่นคิดอะไรบางอย่าง แต่เพียงแว๊บเดียวเขาก็ตอบกลับว่า\"ต้องดูว่าจะกลับมาในรูปแบบไหน แต่คงไม่ใช่การเปลี่ยนหนังสือเป็นอีบุ๊ค ผมมองว่าต้องปรับคอนเทนต์ และเปลี่ยนรูปแบบอย่างสิ้นเชิง ให้เข้ากับคนเสพยุคปัจจุบันมากขึ้น อาจจะต้องมุ่งไปทางยูทูบ ติ๊กต่อก หรืออื่นๆ\" พ่อผมพูดเสมอว่า\"เรื่องเล่าไม่มีวันตาย ตราบใดที่ยังมีมนุษย์อยู่\"การเล่ามันผ่านกระบวนการวิธีต่างๆ ตั้งแต่การวาด สลัก พัฒนามาถึงการพิมพ์ลงกระดาษ แม้บางวิธีจะเลือนหายไป แต่เรื่องเล่าก็ไม่เคยตาย เพียงแต่มันเปลี่ยนวิธีเล่าและเครื่องมือ ... อย่างปัจจุบันนี้ คนรุ่นใหม่เขามีวิธีการเล่าที่ต่างออกไป สนุกและชวนติดตามมากกว่า ผมเลยคิดว่าถ้าเลือกไปต่อผมต้องเข้าสู่ออนไลน์ แต่ต้องยอมรับความจริงอย่างหนึ่งว่า ตลอดการทำตรงนี้มากว่า 30 ปี ผมไม่ถนัดออนไลน์\"ผมเลยเลือกที่จะปิดตัวในตอนที่คนยังนิยมดีกว่า\" เราถามว่าเมื่อประกาศยุติการผลิตต่วย'ตูนมีใครเสนอยื่นมือเข้ามาสานต่อธุรกิจหรือไม่\"มีหลายรายเลยครับ เรารับโทรศัพท์กันสายแทบไหม้ แต่ยังไม่ได้คุยอะไรกันมาก รู้ประมาณว่าเขามีข้อเสนอต่าง ๆ มาให้\"คุณดลตอบ ก่อนกล่าวต่อว่า แต่ถ้าให้ผมลงไปบริหารหรือเป็นคนนำอีกแบบนี้คงทำไม่ได้ เพราะอย่างที่ได้บอกไปผมไม่ถนัดโลกออนไลน์จริงๆ ข้อเสนอที่น่าสนใจสำหรับผมจะเกี่ยวกับคนเสพมากกว่า หมายความว่าถ้าให้ผมเป็นที่ปรึกษาในเรื่องต่าง ๆ ช่วยหาข้อมูลหรือประสานแหล่งข้อมูลดี ๆ เชิงลึกให้ แบบนี้น่าสนใจและมีโอกาสจะร่วมงานกันได้สูง \"มันคงจะเป็นวิธีที่เรียกว่าการคอลแลบ เพราะเห็นว่าคนรุ่นใหม่เก่งเรื่องดิจิทัล หรือการใช้งานแพลตฟอร์มต่างๆ ทางเราเก่งในเรื่องหาข้อมูล การเขียน การเล่าเรื่อง ดังนั้น ถ้าคอลแลบกันมันก็น่าจะดีกว่า ช่วยกันพัฒนาคอนเทนต์ที่มีคุณภาพให้คนไทยได้ดู\" ... อ่านมาถึงตรงนี้ อาจจะยังมีบางคนสงสัยถึงความต่างของต่วย'ตูน2 ประเภท คุณดลจึงได้อธิบายให้ฟังว่าต่วย'ตูน พิเศษมีกลุ่มเป้าหมายคือวัยรุ่นสมัยนั้น เนื้อหามีความหลากหลาย เช่น อียิปต์ กรีก อารยธรรมตะวันตก-ตะวันออก หรือ UFO เป็นต้น คุณพ่อมองว่าเรื่องเหล่านี้น่าสนใจ แต่ถ้าต้องไปนั่งอ่านตำราเองคงจะรู้สึกยากเหมือนกินยาขม เลยชวนนักเขียนมาย่อยเรื่องให้เข้าถึงง่าย ส่วนต่วย'ตูน พอกเก็ตแมกาซีนกลุ่มเป้าหมายจะเป็นคนอ่านที่มีอายุ เนื้อหาเกี่ยวกับวัฒนธรรม อาชีพ หรือประสบการณ์ชีวิตของแต่ละคน อย่างไรก็ตาม ทั้งสองแบบมีจุดร่วมกันอย่างหนึ่งคือ เนื้อหาต้องสนุก เข้าถึงง่าย ทั้งชวนหัวและมีสาระในคราวเดียวกัน \"ในอดีตมีสื่อน้อย คุณพ่อเลยเปิดกว้างในการรับนักเขียน เพื่อจะได้มีเรื่องราวที่หลากหลายลง ต่วย'ตูน ทำให้เรามีนักเขียนนับร้อยคน ตั้งแต่นายกรัฐมนตรีจนถึงชาวบ้านภารโรง เพราะบางเรื่องเราไม่มีทางรู้หรือเขียนได้เอง ต้องอาศัยคนที่ผ่านประสบการณ์โดยตรง\" ... บรรณาธิการอำนวยการ เล่าด้วยรอยยิ้มต่อว่า ผมนิยาม ต่วย'ตูน ว่าเป็นหนังสือประจำครอบครัว ถ้าอยากให้ผู้สูงอายุไม่เหงา ต่วย'ตูน จะเป็นเพื่อนให้ ถ้าอยากให้เด็กในบ้านมีจินตนาการ ต่วย'ตูน จะเป็นหนังสือมีสาระที่ต่างจากตำราเรียน แม้ว่า ต่วย'ตูน ฉบับเดือนกันยายน 2567 จะเป็นเล่มสุดท้ายที่วางขาย แต่คุณดลขอเป็นตัวแทนของเหล่านักเขียน และทีมงานสำนักพิมพ์ พี.วาทิน พับลิเคชั่น ฝากข้อความถึงแฟนานุแฟนก่อนบทสนทนาจะจบลงว่า \"อยากฝากความรู้สึกดี ๆ ถ้าเราจะกลับมาเราคงมีรูปแบบที่ต่างจากเดิม แม้ยังอยากทำเรื่องสนุกให้ทุกคน แต่ยังไม่ขอสัญญานะครับ เพราะยังบอกอะไรไม่ได้จริง ๆ บอกได้เพียงว่าที่หยุดทำไม่ใช่ไม่รักหนังสือ เพราะถ้าไม่รักคงไปทำอย่างอื่นนานแล้ว\" ......... - ดล ปิ่นเฉลียว - บรรณาธิการอำนวยการ สำนักพิมพ์ พี.วาทิน พับลิเคชั่น",
    "category": "scoop",
    "date": "14 ก.ย. 2567 11:01 น.",
    "publisher": "Thairath",
    "url": "https://www.thairath.co.th/scoop/interview/2814256"
  },
  {
    "data": "เอ็นโซ มาเรสกา ออกมายืนยันว่าตนไม่เป็นกังวลเรื่องพฤติกรรมนอกสนามของ เจดอน ซานโช และไม่รู้ด้วยว่าแข้งรายนี้เคยผิดใจอะไรกับ เอริก เทน ฮาก พร้อมยืนยันแข้งรายนี้ทำตัวดีตลอด 2 สัปดาห์ที่ย้ายมา วันที่ 14 กันยายน 2567 เอ็นโซ มาเรสกา ออกมาให้สัมภาษณ์ก่อนพา เชลซี บุกไปเยือน บอร์นมัธ ถึง ไวทาลิตี้ สเตเดียม ในเกม พรีเมียร์ลีก อังกฤษ คู่ดึก ประจำคืนวันเสาร์ ที่จะเริ่มแข่งขันกันในเวลา 02.00 น. ตามเวลาประเทศไทย โดย มาเรสกา ถูกผู้สื่อข่าวจาก พีเอ สปอร์ต ถามว่ารู้สึกกังวลกับพฤติกรรมนอกสนามของ เจดอน ซานโช ดาวเตะที่เคยมีปัญหาจนเคยโดนสั่งแยกซ้อมจากทีมชุดใหญ่ของ แมนเชสเตอร์ ยูไนเต็ด หรือไม่ ซึ่งคำตอบของนายใหญ่ชาวอิตาเลียนก็คือ \"ผมไม่ได้กังวลเรื่องนอกสนามของ ซานโช แม้แต่น้อย ผมไม่รู้ว่ามีอะไรเกิดขึ้นระหว่างเขากับ เอริก เทน ฮาก แต่สิ่งที่ผมทำได้คือตัดสินจากช่วงเวลา 2 สัปดาห์ที่เขาอยู่กับเรา ซึ่งพฤติกรรมของ ซานโช นั้นดีเยี่ยม ไร้ที่ติ\" ทั้งนี้ ซานโช เตรียมตัวที่จะลงเดบิวต์ในเกมบุกเยือน บอร์นมัธ หลังจากย้ายมาร่วมทัพ เชลซี ในวันสุดท้ายของตลาดซื้อขาย ด้วยสัญญายืมตัวพ่วงออปชั่นบังคับซื้อขาด 25 ล้านปอนด์ (ประมาณ 1 090 ล้านบาท)",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814326"
  },
  {
    "data": "เกิดอุบัติเหตุที่รัฐเซาท์แคโรไลนา ทางตะวันออกเฉียงใต้ของสหรัฐ เมื่อรถไฟขนส่งสินค้าชนกับรถบรรทุกรถถังที่จอดขวางทางรถไฟอยู่ เกิดเสียงดังสนั่นหวั่นไหวเหมือนระเบิด สร้างความเสียหายให้แก่ทั้งสองฝ่าย โลกโซเชียลมีการแชร์คลิปภาพจากกล้องหน้ารถคันหนึ่งที่สามารถจับภาพเหตุการณ์ระทึกที่เกิดขึ้นเอาไว้ได้ โดยขณะที่มีสัญญาณไฟแดงกั้นทางข้ามรถไฟ กลับมีรถขนส่งรถถังของทหารจอดขวางรางรถไฟอยู่ โดยรถบรรทุกคันดังกล่าวจอดนิ่งสนิทไม่ได้ถอยออกมาจากราง ก่อนที่ขบวนรถไฟจะมาถึง และพุ่งชนเข้าอย่างจังจนเกิดเสียงดังสนั่นเหมือนระเบิดและสร้างความเสียหายอย่างหนัก โดยรถบรรทุกท่อนหัวและหางขาดจากกัน ขณะที่รถถังก็ร่วงมาอยู่ที่พื้นถนน แม้ตัวรถถังเหมือนจะไม่ได้รับความเสียหาย แต่ส่วนของปืนใหญ่ยังหมุนเหวี่ยงจากแรงกระแทก ขณะเดียวกันก็ยังมีภาพจากกล้องหน้ารถอีกมุมหนึ่งที่สามารถบันทึกขณะเกิดเหตุการณ์เอาไว้ได้อย่างชัดเจนเช่นเดียวกัน ... สื่อท้องถิ่นรายงานว่า อุบัติเหตุครั้งนี้ เกิดขึ้นบริเวณจุดตัดทางรถไฟในเมืองกูสครีค รัฐเซาท์แคโรไลนา เคราะห์ดีที่ไม่มีใครได้รับอันตราย ซึ่งทางการของรัฐและกองทัพกำลังเร่งสืบสวนเหตุที่เกิดขึ้น แต่เบื้องต้นมีรายงานว่า รถบรรทุกรถถังล้อไปขัดเข้ากับบริเวณราง ทำให้ไม่สามารถจะถอยออกมาจากรางได้ทัน จนเกิดอุบัติเหตุดังกล่าวขึ้น. ที่มา :Foxnews คลิกอ่านข่าวเกี่ยวกับรถไฟ",
    "category": "foreign",
    "date": "14 ก.ย. 2567 10:45 น.",
    "publisher": "Thairath",
    "url": "https://www.thairath.co.th/news/foreign/2814332"
  },
  {
    "data": "ระดับน้ำใน\"แม่น้ำโขง\"จังหวัดบึงกาฬ สูงสุดในรอบปี 2567 ทะลุ 13 เมตร เอ่อล้นทะลักเข้าท่วมบริเวณลานพญานาคแล้ว สร้างความเดือดร้อนให้กับประชาชนทั้ง 4 อำเภอ เมื่อเวลา 07.00 น. วันที่ 14 ก.ย. 2567 ผู้สื่อข่าวรายงานว่า ระดับน้ำในแม่น้ำโขงที่ไหลผ่านจังหวัดบึงกาฬ เช้าวันนี้วัดได้ 13.10 เมตร เพิ่มขึ้นจากวานนี้ 30 เซนติเมตร ถือว่าสูงสุดในรอบปี 2567 โดยเมื่อเดือนที่แล้วระดับน้ำโขงสูงสุดเพียง 12.60 เมตร ส่วนที่บริเวณลานพญานาค ต.ปากคาด อ.ปากคาด จ.บึงกาฬ ซึ่งไม่มีจุดวัดระดับน้ำ ชาวบ้านต้องใช้วิธีสังเกตระดับขั้นบันไดที่อยู่ริมแม่น้ำโขงแทน ซึ่งเช้านี้น้ำโขงได้ไหลเอ่อล้นตลิ่งเข้าท่วมถนนบริเวณลานเอนกประสงค์ ลานพญานาค และชุมชนลุ่มต่ำที่อยู่ติดลานพญานาค ในเขตเทศบาลตำบลปากคาด ระดับน้ำสูงตั้งแต่ 10 ซม. ถึง 50 ซม. ทั้งนี้ ทางเทศบาลตำบลปากคาดได้นำกระสอบทรายแจกจ่ายให้กับพี่น้องประชาชนที่มีบ้านเรือนอยู่ติดลานพญานาคกว่า 20 หลังเรือน ใช้ป้องกันน้ำท่วม นอกจากนี้ระดับน้ำกำลังเริ่มเอ่อล้นไหลเข้าท่วมถนนริมแม่น้ำโขง ตั้งแต่ลานพญานาคไปจนถึงบ้านท่าสวรรค์ ระยะทาง 1.5 กิโลเมตร ขณะที่ชาวบ้านเริ่มขนย้ายสิ่งของขึ้นที่สูง และขนย้ายออกนอกพื้นที่ไปไว้ในที่ปลอดภัยแล้ว ... นอกจากในพื้นที่ อ.ปากคาดแล้ว ยังมีพื้นที่ อ.เมืองบึงกาฬ อ.บุ่งคล้า และ อ.บึงโขงหลง ที่ได้รับผลกระทบจากแม่น้ำโขงเพิ่มสูงขึ้น ไหลเข้าตามลำห้วยสาขา เอ่อท่วมบ้านเรือน พื้นที่การเกษตร ถนนทางเข้าหมู่บ้านถูกน้ำท่วมสูง ไม่สามารถสัญจรไปมาได้ สร้างความเดือดร้อนให้กับประชาชนทั้ง 4 อำเภอที่อยู่ติดริมแม่น้ำโขงเป็นจำนวนมาก ส่วนในพื้นที่ อ.เซกา อ.พรเจริญ และ อ.ศรีวิไล ก็ได้รับผลกระทบจากน้ำท่วมเหมือนกัน แต่เกิดจากปริมาณน้ำฝนที่ตกลงมาในพื้นที่คืนเดียว 170 มิลลิเมตร ส่งผลให้มีบ้านเรือน พืชสวนไร่นา นาข้าว สวนยางพารา สวนปาล์มน้ำมัน และพืชอื่น ๆ เสียหายเป็นบริเวณกว้าง.",
    "category": "local",
    "date": "14 ก.ย. 2567 10:45 น.",
    "publisher": "Thairath",
    "url": "https://www.thairath.co.th/news/local/2814333"
  },
  {
    "data": "เรียกว่าคนไทยไม่ทิ้งกันกับเหตุการณ์น้ำท่วมหนักในพื้นที่ของ จ.เชียงใหม่ และ จ.เชียงราย เพราะล่าสุดหลังจากที่ก้อง ห้วยไร่ได้ระดมเงินบริจาคเข้าไปแจกจ่ายให้ความช่วยเหลือในเบื้องต้นมาบ้างแล้ว ล่าสุด ก่อนที่เจ้าตัวจะปิดรับบริจาค ก็ได้เปิดแจ้งให้ทราบยอดเงินที่ผู้ใจบุญร่วมบริจาคเข้ามาซึ่งก้องโพสต์รูปเงินกองใหญ่พร้อมจำนวนเงินทั้งหมดที่ได้รับมาคือ \"7 628 047.06 บาท พี่น้องทุกท่านที่เป็นเจ้าของเงินนี้ หรือแวะผ่านมาเห็น มาสาธุ เอาบุญก้อนนี้ไปด้วยกันนะครับ ผมขอไปทำงานหาเงินเลี้ยงครอบครัวก่อน 555 เจอกันครับคน ไทยในเกาหลีใต้\" พร้อมกับคอมเมนต์อีกว่า “ตอนนี้ผมระงับบัญชีแล้วนะครับ ขาดเหลือยังไงหลังจากกลับมาจากเกาหลีใต้ ค่อยลุยกันใหม่นะครับ” ...",
    "category": "entertain",
    "date": "14 ก.ย. 2567 10:39 น.",
    "publisher": "Thairath",
    "url": "https://www.thairath.co.th/entertain/news/2814329"
  },
  {
    "data": "สถานการณ์น้ำใน\"แม่น้ำโขง\"ล่าสุดยังสูงขึ้นจนน้ำล้นตลิ่ง เข้าท่วม อ.เชียงคาน และ อ.ปากชม แล้ว กระทบพื้นที่การเกษตร-บ้านเรือนประชาชนได้รับความเสียหาย เมื่อเวลา 09.00 น. วันที่ 14 ก.ย. 2567 นายกฤษณ์ แก้วทองหลาง หัวหน้าสำนักงานป้องกันและบรรเทาสาธารณภัยจังหวัดเลย รายงานสถานการณ์น้ำในแม่น้ำโขง ประจำวันศุกร์ที่ 14 กันยายน 2567 เวลา 07.00 น. ว่า สถานการณ์แม่น้ำโขง จากอำเภอเชียงคาน และอำเภอปากชม วัดที่สถานีเชียงคาน สูง 16.32 เมตร เพิ่มขึ้นเรื่อย ๆ สูงกว่าระดับตลิ่ง 32 ซม. จนพื้นที่ของอำเภอเชียงคาน ตำบลบุฮม ตำบลเชียงคาน ตำบลปากตม ต.บุฮม น้ำเอ่อเข้าท่วมบ้านเรือนประชาชน ท่วมรีสอร์ตที่พัก 2 แห่ง พื้นที่การเกษตรได้รับความเสียหาย สำหรับบริเวณประตูศรีสองรัก อ.เชียงคาน ระดับน้ำไม่สามารถไหลลงแม่น้ำโขงได้ เนื่องจากแม่น้ำโขงระดับสูงขึ้น ดันน้ำเข้ามาที่ประตูศรีสองรัก จนน้ำย้อนกลับทางเดิม ลงแม่น้ำ ลำห้วย เอ่อเข้าท่วมพื้นที่การเกษตรของชาวบ้าน ส่วนที่สกายวอล์กเชียงคาน ต.ปากตม พบว่าแม่น้ำเหืองที่ไหลผ่านมาจากอำเภอท่าลี่ มาบรรจบกับแม่น้ำโขงเป็นแม่น้ำ 2 สี พบว่าระดับแม่น้ำโขงได้เอ่อท่วมบ้านเรือนประชาชน ร้านอาหาร พื้นที่การเกษตร ที่ตั้งอยู่ริมน้ำจนได้รับความเสียหายจมมิดหลังคาบ้านและร้านค้าแล้ว ... ทางด้านอำเภอปากชม ด่านตรวจคนเข้าเมือง และด่านศุลกากร บ้านโคกไผ่ หมู่ 6 อ.ปากชม จ.เลย พบว่าระดับน้ำแม่น้ำโขงเพิ่มขึ้นจากเมื่อวาน 0.06 เมตร ทำให้พื้นที่การเกษตรและบ้านเรือนประชาชนได้รับผลกระทบจากแม่น้ำโขงเอ่อท่วม มี ต.ปากชม ต.ห้วยพิชัย ต.หาดคัมภีร์.",
    "category": "local",
    "date": "14 ก.ย. 2567 10:30 น.",
    "publisher": "Thairath",
    "url": "https://www.thairath.co.th/news/local/2814328"
  },
  {
    "data": "“ราเมศ รัตนะเชวง” โต้กลับ พรรคประชาชน น่าจะพูดด้วยข้อมูลที่ดีกว่านี้ ย้ำ ยุคทักษิณ เลือกปฏิบัติกับคนใต้จริง ยันพรรคประชาธิปัตย์มีศักดิ์ศรี ชี้ความเกียรติและคุณค่าไม่ได้จบที่คำว่าร่วมรัฐบาล วันที่ 14 กันยายน 2567 นายราเมศ รัตนะเชวง เลขานุการนายชวน หลีกภัย อดีตสมาชิกสภาผู้แทนราษฎร พรรคประชาธิปัตย์ได้กล่าวถึงกรณี สส.พรรคประชาชน ได้กล่าวพาดพิงพรรคประชาธิปัตย์ในการประชุมร่วมรัฐสภาวาระการแถลงนโยบายของรัฐบาล ในเรื่องวาจาในการท้วงติงการเลือกปฏิบัติในภาคใต้ว่า การร่วมรัฐบาลของพรรคประชาธิปัตย์เชื่อว่าเมื่อเป็นมติพรรค ก็เป็นสิทธิของคณะกรรมการบริหารพรรคและ สส.ของพรรคในการลงมติ  แต่ตนเคยย้ำไว้เสมอว่าคำว่าร่วมรัฐบาลไม่ได้เป็นจุดสิ้นสุดความมีศักดิ์ศรีของพรรคที่ได้สร้างสมตลอดระยะเวลาที่ผ่านมา ที่ สส.บัญชีรายชื่อ พรรคประชาชน (ปชน.) อภิปรายซึ่งฟังก็จะทราบว่าเป็นการพาดพิงพรรคประชาธิปัตย์ คนที่อภิปรายน่าจะพูดด้วยข้อมูลที่ดีกว่านี้ โดยเฉพาะเรื่องการเลือกปฏิบัติในรัฐบาลนายทักษิณ ชินวัตร นักการเมืองในช่วงนั้นปฏิบัติอย่างไรกับประชาชนในจังหวัดที่ไม่เลือกพรรคไทยรักไทย มีการกลั่นแกล้งเลือกปฏิบัติโดยเฉพาะภาคใต้อย่างไร เกิดเป็นนโยบายการเลือกปฏิบัติ จังหวัดไหนไม่เลือกให้รอไปก่อน จะพัฒนาเฉพาะจังหวัดที่เลือก สส.ของพรรคเท่านั้น มีการทำเช่นนั้นจริงในการจัดสรรงบประมาณเพื่อการซ่อมแซมถนนเพชรเกษม ที่ได้น้อยกว่าทุกภาค หรือการตัดงบสร้างศูนย์ประชุมนานาชาติภูเก็ต เพราะคนภูเก็ตไม่เลือกพรรคเพื่อไทย เรื่องการเลือกปฏิบัติคือความจริงที่เกิดขึ้น บาดแผลที่สร้างไว้กับประชาชนไม่มีวันที่ประชาชนจะลืม โดยเฉพาะพี่น้องชาวปักษ์ใต้ นายราเมศกล่าวต่อไปว่า ที่กล่าวถึงการร่วมรัฐบาลเพื่อหวังงบประมาณลงภาคใต้นั้น ตนคงตอบแทนรัฐมนตรีในส่วนพรรคประชาธิปัตย์ไม่ได้ แต่เชื่อว่าความเป็นประชาธิปัตย์การทำงานไม่ได้หวังแค่พัฒนาจังหวัดใดจังหวัดหนึ่งหรือภาคใดภาคหนึ่ง พรรคไม่เคยเลือกปฏิบัติต่อประชาชน และที่ปรากฏเป็นข่าวพรรคประชาธิปัตย์ก็มีการนำเสนอในเรื่องที่ต้องการผลักดัน มีเรื่องที่ดินทำกินและเรื่องน้ำ เรื่องสิ่งแวดล้อม เรื่องกระจายอำนาจ พัฒนา โรงพยาบาลส่งเสริมสุขภาพตำบล (รพ.สต.) ที่เป็นนโยบายของพรรคที่ทำแล้วประสบความสำเร็จ เชื่อว่าพรรคก็ต้องทำตามที่ได้ยื่นเสนอไปและบรรจุไว้ในนโยบายรัฐบาล แต่พรรคประชาธิปัตย์ไม่มีนโยบายล้มล้างการปกครอง ไม่มีนโยบายแก้ไขมาตรา 112 และคนไทยตาสว่างเพราะพรรคการเมืองไปผลักดันนโยบายต่างๆ เหล่านี้ ... นายราเมศ กล่าวตอนท้ายว่า พรรคมีศักดิ์ศรี ตนไม่เคยรู้จัก สส. ที่พูด แต่มีเรื่องอื่นพูดในมุมดีๆ มากมาย มารยาทในทางการเมือง ไม่มีใครพูดเช่นนี้ และให้จำไว้ว่าพรรคประชาธิปัตย์มีเกียรติภูมิ มีศักดิ์ศรี คุณค่าไม่ได้จบที่คำว่าร่วมรัฐบาล",
    "category": "politic",
    "date": "14 ก.ย. 2567 10:23 น.",
    "publisher": "Thairath",
    "url": "https://www.thairath.co.th/news/politic/2814330"
  },
  {
    "data": "เป๊ป กวาร์ดิโอลา กุนซือแมนเชสเตอร์ ซิตี้ ออกมาเปิดใจก่อนจะมีการตัดสินคดีละเมิดกฎการเงินของสโมสรในช่วงระหว่างปี 2009-2018 วันที่ 14 ก.ย. 67 เป๊ป กวาร์ดิโอลา ผู้จัดการทีม \"เรือใบสีฟ้า\" แมนเชสเตอร์ ซิตี้ ระบุ ตนรู้อยู่แล้วว่าผู้คนที่อยู่ฝั่งตรงข้ามกับทีม ต้องการเห็น เรือใบสีฟ้า ถูกลงโทษจากคดีละเมิดกฎการเงิน หลังถูกตั้งข้อหา 115 กระทง ชี้ตอนนี้ทุกคนเป็นผู้บริสุทธิ์จนกว่าจะพิสูจน์ได้ว่ามีความผิด ล่าสุด ก่อนที่ คณะกรรมการอิสระจะเริ่มพิจารณาคดีของ แมนฯ ซิตี้ ตั้งแต่วันจันทร์ที่ 16 ก.ย.นี้ เป๊ป ออกมาให้สัมภาษณ์ว่า \"ทุกสโมสรในพรีเมียร์ลีก ต้องการให้เราถูกลงโทษ ความยุติธรรมมันยังมีอยู่ มันไม่ได้ซับซ้อนอะไรหรอกนะ\" \"ผมดีใจที่การพิจารณาคดีจะเริ่มขึ้นในวันจันทร์ ผมรู้ว่าจะมีข่าวลือมากขึ้น บรรดาผู้เชี่ยวชาญออกมาพูดอะไรต่างๆ แต่เราจะได้เห็นกัน ผมรู้ว่าผู้คนตั้งตารออะไร พวกเขาคาดหวังอะไร ผมรู้ ผมอ่านอะไรพวกนี้มาหลายปีแล้ว ทุกคนเป็นผู้บริสุทธิ์จนกว่าจะพิสูจน์ได้ว่ามีความผิด ดังนั้นเราจะได้เห็นกัน” ทั้งนี้ หาก แมนเชสเตอร์ ซิตี้ ถูกตัดสินว่ามีความผิดจริง ก็มีโอกาสที่จะเจอบทลงโทษต่างๆ เช่นการถูกตัดแต้ม  โดนริบแชมป์ และขับออกจากลีก เป็นต้น",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814325"
  },
  {
    "data": "Lotus ปล่อยทีเซอร์ล่าสุดซึ่งเผยให้เห็นถึงส่วนท้ายที่โค้งมนและพวงมาลัยสุดล้ำยุคในรถสปอร์ตพลังงานไฟฟ้ารุ่นใหม่ล่าสุดที่ยังคงเป็นเพียงรถต้นแบบแนวคิดด้วยคอนเซปท์มอบประสบการณ์การขับขี่แบบ “อนาล็อก” หรือฟิลลิ่งในแบบรถสันดาปภายใน การพัฒนารถสปอร์ตพลังงานไฟฟ้าที่ถ่ายทอดจิตวิญญาณของ Lotus Elise ถือเป็นเรื่องที่ท้าทายต่องานวิศวกรรมของรถสปอร์ตขนาดกะทัดรัด เมื่อ Lotus เปลี่ยนระบบขับเคลื่อนจากเครื่องยนต์มาเป็นมอเตอร์ไฟฟ้า ... Lotus ได้จุดประกายความสนใจของแฟนคลับ ด้วยการปล่อยทีเซอร์ทางโซเชียลมีเดียหลายชุด ทีเซอร์ดังกล่าว มีชื่อว่า “Lotus Theory” ซึ่งทำให้เกิดการคาดเดาต่างๆนาๆ รถรุ่นลึกลับนี้ คาดว่าจะเปิดตัวในวันที่ 16 กันยายน 2024 เป็นรถต้นแบบแนวคิดที่มีรูปลักษณ์เฉียบคมสมบูรณ์แบบ เน้นหลักอากาศพลศาสตร์หรือแอร์โรไดนามิกส์ ผ่านรูปทรงที่โคตรจะซับซ้อน คลิปสั้นของรถสปอร์ตต้นแบบพลังงานไฟฟ้าที่จะมีฟิลลิ่งการขับแบบรถน้ำมันของ Lotus เผยให้เห็นส่วนท้ายที่โค้งมนตามสไตล์งานดีไซน์ภายใต้แบรนด์คลาสสิกของอังกฤษ ไฟท้าย LED โค้งไปตามส่วนท้ายแบบบางเฉียบ สปอยเลอร์หลังแบบแอคทีฟทำงานด้วยมอเตอร์ไฟฟ้า พวงมาลัยที่ได้รับแรงบันดาลใจมาจากการลงไปขับเคี่ยวในมอเตอร์สปอร์ตของ Lotus ระบบควบคุมพลังงานแบบใหม่ที่ทำให้รถวิ่งไกลขึ้น ภายในบ่งบอกถึงงานตกแต่งแนวล้ำยุค เน้นคนขับเป็นจุดศูนย์กลางเหมือนเดิม Lotus ประกาศก่อนหน้านี้ว่า กำลังพัฒนาสปอร์ตคาร์ไฟฟ้าล้วน ที่มีชื่อรหัสว่า Type 135 โดยกำหนดการเปิดตัวรุ่นผลิตจริงไว้ไม่เกินปี 2027 ขึ้นอยู่กับความก้าวหน้าของเทคโนโลยีแบตเตอรี่ ที่จะทำให้รถวิ่งได้ไกลกว่าเดิม หลังจากโดนต่อว่าเรื่องน้ำหนักตัวของรถยนต์พลังงานไฟฟ้าทั้งสองรุ่น Lotus ตั้งใจที่จะรักษาน้ำหนักของ Type 135 EV ให้เบาที่สุดเท่าที่จะเป็นไปได้ โดยรวบรวมจิตวิญญาณของ Lotus Elise สปอร์ตเครื่องวางกลางคันเล็กจิ๋วซึ่งเลิกผลิตไปแล้ว โดยทำหน้าที่เป็นผู้สืบทอดที่เหมาะสมของ Emira ... มีแนวโน้มสูงมากที่ Type 135 จะเผยให้เห็นถึงการออกแบบของรถสปอร์ตในอนาคต ทำให้ดีไซน์เนอร์ของ Lotus ก้าวข้ามขีดข้อจำกัดในการออกแบบที่มักพบเจอในรถรุ่นผลิตจริง คำว่า “Analog” และ “Natural” แสดงให้เห็นถึงแนวคิดที่เน้นที่ผู้ขับเป็นหลัก ปัจจุบัน Lotus มี Emira เครื่องยนต์สันดาปภายใน (ICE) ทั้ง 2.0 ลิตร และ V6 ซึ่งวางขายพร้อม กับ Eletre Super SUV พลังงานไฟฟ้า รวมถึงสปอร์ตซาลูนสายโหดอย่าง Emeya และไฮเปอร์คาร์ Evija คาดว่า โปรเจ็กต์ Type 135 จะกลายเป็น \"ผลิตภัณฑ์หลัก\" รุ่นใหม่ในกลุ่มรถสปอร์ตขนาดเล็กของ Lotus ซึ่งถือเป็นแบรนด์เก่าแก่ของอังกฤษที่ยังคงยึดโยงกับรถสปอร์ตน้ำหนักเบา Lotus Type 135 จะมาประชันกับ Porsche 718 Cayman EV รถอนาคตที่ใช้แพลตฟอร์มไฟฟ้าล้วนเหมือนกัน! อาคม รวมสุวรรณE-Mailchang.arcom@thairath.co.thFacebookhttps://www.facebook.com/chang.arcomhttps://www.facebook.com/ARCOM-CHANG-Thairath-Online-525369247505358/ ...",
    "category": "auto",
    "date": "14 ก.ย. 2567 10:00 น.",
    "publisher": "Thairath",
    "url": "https://www.thairath.co.th/news/auto/evcar/2814101"
  },
  {
    "data": "สัมผัสอากาศหนาวเย็นอีกครั้ง เช้านี้ยอด\"ดอยอินทนนท์\"อุณหภูมิลดเหลือ 10 องศาฯ พบน้ำค้างเกาะตามยอดหญ้าสีเขียวอ่อนกำลังสวยงามอย่างมาก ช่วงเช้าวันที่ 14 ก.ย. 2567 ผู้สื่อข่าวรายงานว่า บนดอยอินทนนท์ อำเภอจอมทอง จังหวัดเชียงใหม่ ได้สัมผัสอากาศหนาวเย็นอีกครั้ง หลังอุณหภูมิกลับมาลดลงที่ยอดดอย เหลือ 10 องศาเซลเซียส ท้องฟ้าเปิดไม่มีเมฆฝนมาบดบังแสงแรกยามเช้าตรู่ ณ จุดเช็คอินยอดฮิต กิ่วแม่ปาน กม. 42 อุณหภูมิวัดได้ 12 องศาเซลเซียส กำลังหนาวเย็นสบาย ส่วนที่ทำการอุทยานแห่งชาติดอยอินทนนท์ กม. 31 อุณหภูมิวัดได้ 19 องศาเซลเซียส เย็นสบาย อากาศสดชื่น ไอเย็นลมกำลังพัดสบาย สำหรับใครที่ต้องการออกมาพักผ่อนในช่วงนี้ ที่ไม่มีฝนแต่ได้อากาศหนาวเย็นช่วงสุดสัปดาห์แบบนี้ ยังมีน้ำค้างยามเช้าเกาะตามยอดหญ้าสีเขียวสวยงามทั้งกิ่วแม่ปานและยอดดอยอินทนนท์ ให้ได้ชมสัมผัส สายถ่ายภาพเซลฟี่ไม่ควรพลาดช่วงแสงแรกที่กำลังขึ้นมากระทบตัวน้ำค้างยอดงามเป็นอย่างมาก ... สำหรับสถิติของนักท่องเที่ยวสะสมจากเมื่อวานนี้ นักท่องเที่ยวชาวไทยจำนวน 748 คน นักท่องเที่ยวชาวต่างชาติจำนวน 643 คน ยอดรวมจำนวน 1 391 คน ยานพาหนะ 340 คัน การเดินทางยังต้องเพิ่มความระมัดระวังการขับขี่ขึ้นลง เพราะสภาพอากาศบนดอยอินทนนท์สามารถเปลี่ยนแปลงได้ตลอดเวลา ควรปฏิบัติตามป้ายเตือนจุดต่างๆ เน้นย้ำการใช้เกียร์ต่ำในช่วงลงจากดอย.",
    "category": "local",
    "date": "14 ก.ย. 2567 10:00 น.",
    "publisher": "Thairath",
    "url": "https://www.thairath.co.th/news/local/north/2814327"
  },
  {
    "data": "\"แม่ทัพภาคที่ 2\"หวั่นน้ำท่วม\"หนองคาย\"กระทบหนัก ลงพื้นที่ตรวจเยี่ยมให้กำลังใจกำลังพลที่ปฏิบัติหน้าที่ช่วยเหลือประชาชนที่ประสบอุทกภัย พร้อมสั่งกำลังพลติดตามสถานการณ์น้ำอย่างใกล้ชิด เมื่อวันที่ 13 ก.ย. 2567 พลโท อดุลย์ บุญธรรมเจริญ แม่ทัพภาคที่ 2 ในฐานะผู้อำนวยการศูนย์บรรเทาสาธารณภัยกองทัพภาคที่ 2 พร้อมด้วย พลตรี ยุทธนา มีทิพย์ ผู้บัญชาการมณฑลทหารบกที่ 24 ผู้อำนวยการศูนย์บรรเทาสาธารณภัยมณฑลทหารบกที่ 24 คณะผู้บังคับบัญชา และนายทหารระดับสูง ร่วมกับหัวหน้าส่วนราชการที่เกี่ยวข้อง ลงพื้นที่ตรวจเยี่ยมให้กำลังใจกำลังพลที่ปฏิบัติหน้าที่ช่วยเหลือประชาชนที่ประสบอุทกภัย พร้อมทั้งติดตามสถานการณ์น้ำในพื้นที่จังหวัดหนองคาย รวมทั้งได้มอบถุงยังชีพและให้กำลังใจประชาชนที่ประสบอุทกภัย ในพื้นที่ ณ บ้านปากมาง ตำบลกองนาง อำเภอท่าบ่อ สำหรับการตรวจเยี่ยมในครั้งนี้ แม่ทัพภาคที่ 2 ได้สั่งการและให้การสนับสนุนเพิ่มเติม โดยให้ กรมทหารราบที่ 13 (ร.13) ในฐานะ ศบภ.ร.13 จัดรถครัวสนามลงมาสนับสนุนพื้นที่เพิ่มเติมอีก 1 คัน รวมเป็น 2 คัน และประสาน สำนักงานทหารพัฒนา ภาค 2 (สนพ.2 นทพ.) เร่งจัดรถผลิตน้ำดื่มแจกจ่ายให้กับประชาชนที่ประสบอุทกภัยในพื้นที่ รวมทั้งเร่งประสาน ปภ.เขต 14 ให้การสนับสนุนเรือท้องแบน สำหรับขนย้ายสิ่งของเพิ่มเติม ... นอกจากนี้ แม่ทัพภาคที่ 2 และ ชมรม พสบ.ทุกรุ่นได้มอบเงินสดจำนวน 100 000 บาท ให้กับ ศบภ.มทบ.24 เพื่อสนับสนุนในการทำอาหารแจกจ่ายพี่น้องประชาชน และการช่วยเหลือผู้ประสบภัยด้านอื่น ๆ ตามความเหมาะสม.",
    "category": "local",
    "date": "14 ก.ย. 2567 09:50 น.",
    "publisher": "Thairath",
    "url": "https://www.thairath.co.th/news/local/2814324"
  },
  {
    "data": "วันไหว้พระจันทร์ 2567 หมอช้าง ทศพรเปิดเคล็ดลับวันไหว้พระจันทร์ 2567 เทศกาลไหว้พระจันทร์ ในแต่ละปีจะมีขึ้นในเดือนกันยายน-ตุลาคมของทุกปีในปีนี้ตรงกับวันอังคารที่ 17 กันยายน 2567 เทศกาลวันไหว้พระจันทร์ เป็นเทศกาลตามวัฒนธรรมจีนที่มีขึ้นในกลางฤดูใบไม้ร่วง เพื่อเฉลิมฉลอง จะมีขึ้นในคืนวันเพ็ญ เดือน 8 ตามปฏิทินจันทรคติ และในเทศกาลไหว้พระจันทร์นี้ ชาวจีนจะเฉลิมฉลองด้วยการไหว้ดวงจันทร์ในเวลากลางคืน กินขนมไหว้พระจันทร์ และชมพระจันทร์เต็มดวง เชื่อว่าพระจันทร์จะมีความสว่างไสวเป็นพิเศษให้พลังในวันไหว้พระจันทร์ ในวันนี้เป็นวันที่ทำให้ครอบครัวได้กลับมาพบเจอหน้ากัน ทำพิธีเฉลิมฉลองกันภายในครอบครัวอย่างพร้อมหน้าพร้อมตา และยังสืบประเพณีนี้ในทุกๆปีไม่มีขาด นอกจากนี้หลายคนยังนิยมไหว้ขอพรความรักเพิ่ม เพื่อเสริมเสน่ห์ เพิ่มความเมตตาต่อตนเอง สาเหตุที่หลายคนนิยมขอพรความรักพ่วงไปในวันไหว้พระจันทร์ เพราะเป็นวันเกิดเฒ่าจันทรา หรือเทพเย่ว์เหล่า เทพแห่งการผูกคู่ครอง เป็นองค์เทพศักดิ์สิทธิ์ที่ผู้คนนิยมไปสักการะ และเป็นที่รู้จักของคนไทยอย่างมากที่ไปไหว้ขอพรที่วัดหว่องไทซิน หรือวัดหวังต้าเซียน ... \"เฒ่าจันทรา\"เป็นกามเทพของชาวจีน โดยชาวจีนมีความเชื่อเกี่ยวกับการขอพรกับท่านในเรื่องความรัก ท่านเป็นผู้ที่คอยดูแลเรื่องความรักของมนุษย์บนโลก โดยมือซ้ายจะถือหนังสือรายการเนื้อคู่เอาไว้ ส่วนมือขวาถือไม้เท้า และมีด้ายแดงพาดอยู่บนบ่า หากพบว่าใครมีดวงสมพงษ์เป็นคู่ครองกัน ท่านก็จะนำด้ายแดงไปผูกไว้ที่มือของทั้ง 2 คนเพื่อให้ได้พบกันนั่นเอง เรื่องของการเตรียมของไหว้ หมอช้างกล่าวว่า ของไหว้ไม่ครบไม่เป็นไร เอาที่สะดวกตามแต่ที่จะหาได้ ใครสะดวกจัดเต็มก็ทำได้ หรือใครจะซื้อของแค่บางอย่าง แต่ของต้องมีและจำเป็นมากๆ คือ ขนมไหว้พระจันทร์ น้ำสะอาด ธูป เป็นหลักนั่นเอง 1. เริ่มไหว้ได้ตั้งแต่พระจันทร์ขึ้น เป็นต้นไป2. เมื่อเตรียมของไหว้ครบเป็นที่เรียบร้อย นำทั้งหมดมาวางตั้งไว้บนโต๊ะ เพื่อรับพลังจากแสงจันทร์ในคืนที่พระจันทร์มีพลังเต็มเปี่ยม3. ให้ผู้หญิงนำไหว้ หรือไหว้เป็นคนแรก หันหน้าไปทางทิศตะวันออก4. สวดคาถาบูชาพระจันทร์ และทำการขอพร ตามที่เราอยากได้5. เมื่อธูปใกล้หมดแล้วให้เตรียมนำของไหว้ มาแบ่งรับประทานกันคนละนิดคนละหน่อยภายในครอบครัว เพื่อความเป็นสิริมงคล และนำน้ำสะอาดมาประพรม ส่วนน้ำหอม เครื่องสำอาง เก็บไว้ใช้เพื่อเสริมเสน่ห์ได้เช่นกัน ... (การเตรียมของไหว้ให้ใช้ความสะดวกตามแต่จะหาของไหว้ได้ อาจจะมีเพียงขนมไหว้พระจันทร์ น้ำสะอาด และดอกไม้ เท่านั้นก็ได้เช่นกัน) โอม จันทรา ศศิประภา นะมะฮา นะโม ไท้อิม ผู่สัก ม่อ ฮ่อ สัก(ขอบารมีแห่งองค์จันทราเทพ จันทราเทวี ได้โปรดประทานความสงบร่มเย็น ความรักที่มั่นคง ความมั่งคั่ง ความอุดมสมบูรณ์แก่ครอบครัว) อย่างไรก็ตาม ขอให้ทุกท่านพบแต่ความสุข คิดดีทำดี และมีเสน่ห์แก่ผู้พบเห็นในวันไหว้พระจันทร์ ไถ่ อิม ผ่อ สัก เฮี่ยง ตัง ไล๊โชย เต๊ง ตี่ เง็ก กิ๋ว เต่ง ไคจับ บ่วง โป้ย โซย จู ผ่อ สักจู ฮุก ผ่อ สัก เหลียง เปียง ไป๊จู จุง ฮุก เก่ง บ่อ ฮุ๊ง ตี่ฉุก จุ้ย โน๊ย ฮวย หมั๋ว ตี่ ไคท้าว ตั่ว ฉีก จั๊ง จู ป้อ ถะพั๊ว ซอ สี่ ไก่ งั้ง กวง เม็งเจก ฮุก ป่อ ตับ ที ตี่ อึงหยี่ ฮุกป่อ ตับ แป๋ บ้อ อึงต่อ แซ แป่ บ้อ เจ็ง ฮก ซิ่วก่วย สี่ แป่ บ้อ จ๋า เถี่ยว แซนำ มอ ฮุก นำ มอ หวบนำ มอ ออ นี ถ่อ ฮุกที ล๊อ ซี๊ง ตี่ หล่อ ซี๊งนั๊ง หลี่ หลั่ง หลั่ง หลี่ ซิงเจก เฉียก ใจ เอียง ฮ่วย อุ่ย ติ๊งอู่ หนั่ง เนี่ยม ติ๊ก ฉีก เพียง ไถ่ อิม เก็งแซ ซี่ ปุก ตะ ตี่ เง็ก มึ๊ง ... อ่านเพิ่มเติม:เทพเจ้าด้ายแดง หรือเฒ่าจันทรา ตำนานองค์เทพแห่งความรักวันไหว้พระจันทร์ ",
    "category": "horoscope",
    "date": "14 ก.ย. 2567 09:19 น.",
    "publisher": "Thairath",
    "url": "https://www.thairath.co.th/horoscope/belief/2813991"
  },
  {
    "data": "อัปเดตสถานการณ์\"น้ำท่วมแม่สาย\"เริ่มคลี่คลายแล้ว พร้อมเร่งทำภารกิจช่วยเหลือ-ฟื้นฟูบ้านเรือนประชาชน เพื่อให้ใช้ชีวิตตามปกติโดยเร็วที่สุด วันที่ 14 ก.ย. 2567 ผู้สื่อข่าวรายงานว่า สถานการณ์น้ำท่วม อ.แม่สาย จ.เชียงราย เริ่มคลี่คลายลงมาก ภายหลังจากน้ำเริ่มลดลง การขอความช่วยเหลือจากผู้ประสบภัยไปที่กองอำนวยการ ได้รับการแจ้งลดน้อยมาก แต่ทีมช่วยเหลือหน่วยงานต่าง ๆ ปภ. ทหาร อาสาสมัครกู้ภัย เอกชน จิตอาสา ยังคงปฏิบัติหน้าที่ตั้งแต่เช้าทุกวันเตรียมพร้อมเข้าช่วยเหลือผู้ประสบภัย ตั้งแต่เวลา 05.00 น. ได้มีทีมกู้ภัยบางแก้วจากพิษณุโลกทีมที่ 2 ได้เดินทางมาถึงแม่สาย พร้อมสิ่งของที่ชาวจังหวัดพิษณุโลกร่วมบริจาคมาช่วยเหลือผู้ประสบภัยอำเภอแม่สาย และเริ่มลงมือประกอบอาหารเพื่อให้กู้ภัยต่าง ๆ มารับข้าวกล่องไปแจกจ่ายแก่ผู้ประสบภัย และทีมผู้ช่วยเหลือผู้ประสบภัยได้รับประทานก่อนออกทำงานช่วงเช้า นายสหชาติ ลิ้มเจริญภักดี ประธานมูลนิธิเพชรเกษม เผยว่า ได้นำทีมกู้ภัยเข้าไปช่วยเหลือผู้ประสบภัยน้ำท่วม และทีมทำอาหารกว่า 110 ชีวิต มาทำอาหารกล่องแจกจ่ายผู้ประสบภัย และทีมช่วยเหลือผู้ประสบภัยได้กินก่อนทำงาน ตั้งแต่เช้าจะมีการปรุงอาหารกันตลอดทั้งวัน ทำกันกว่า 10 เมนู ทุกวัน ไม่จำกัดว่าจะเป็นอาหาร 3 เวลา แต่จะทำอาหารตลอดทั้งวัน วันละกว่า 10 000 กล่อง ถือว่าอาหารเป็นหัวใจหลักในสถานการณ์น้ำท่วมต่อผู้ประสบภัย และทีมผู้ช่วยเหลือผู้ประสบภัย คือห้องครัว มีความสำคัญมาก ทางด้าน ทหาร ม.ท.บ.39 จากพิษณุโลก มีการเสริมกำลังพล และรถ FTS เข้ามาเพิ่มอีก 9 คัน เพื่อทำภารกิจช่วยเหลือและฟื้นฟูสถานที่-บ้านเรือน-ถนนที่ชำรุดเสียหาย เพื่อให้ประชาชนได้ใช้ชีวิตตามปกติโดยเร็วที่สุด ขณะที่ ด่านพรมแดนแม่สายแห่งที่ 1 ตม. ได้มีการเปิดด่านให้คนเดินข้ามทั้ง 2 ฝั่ง เพื่อซื้อขายสิ่งของจำเป็นในสถานการณ์น้ำท่วม เป็นไปตามวิถีชีวิตตามปกติของคนท้องถิ่นตั้งแต่เมื่อวานที่ผ่านมา แต่ยังไม่สามารถให้รถวิ่งข้ามสัญจรไปมา เนื่องจากบนสะพานยังมีเศษดินโคลน เจ้าหน้าที่กำลังเร่งทำความสะอาดเพื่อให้ประชาชนได้ใช้ตามปกติอย่างเร่งด่วน. ...",
    "category": "local",
    "date": "14 ก.ย. 2567 09:15 น.",
    "publisher": "Thairath",
    "url": "https://www.thairath.co.th/news/local/2814317"
  },
  {
    "data": "รอเปิดประตูตึกไทยคู่ฟ้าเข้าทำเนียบรัฐบาลทำงานอย่างเป็นทางการ วันที่ 16 ก.ย.นี้ หลังเสร็จสิ้นพิธีกรรมแถลงนโยบายรัฐบาลต่อที่ประชุมรัฐสภา “นายกฯอิ๊งค์” แพทองธาร ชินวัตร นายกรัฐมนตรี ตั้งต้นลุย 10 นโยบายเร่งด่วนรัฐบาล เร่งสปีดการปรับโครงสร้างหนี้ โครงสร้างราคาพลังงาน ช่วยผู้ประกอบการเอสเอ็มอี การขับเคลื่อนดิจิทัลวอลเล็ต ปราบปรามแก๊งคอลเซ็นเตอร์ และการสร้างรายได้ใหม่นำเศรษฐกิจใต้ดินเข้าสู่ระบบภาษี มุ่งแก้โจทย์ใหญ่ลดค่าครองชีพกระตุ้นเศรษฐกิจโดยเร็วที่สุด ที่คาราคาซังมาตั้งแต่รัฐบาล “เศรษฐา ทวีสิน” พาคนไทยมีกิน มีใช้ มีเกียรติ มีศักดิ์ศรี ตามวลีเด็ดในคำแถลงนโยบายรัฐบาล ได้เวลาพิสูจน์ฝีมือทำงานตามภารกิจฉุกเฉิน กู้สถานการณ์วิปโยค อ.แม่สาย จ.เชียงราย จมใต้น้ำ คิวเร่งด่วนที่นายกฯหญิงบึ่งลงพื้นที่ทันทีในวันรุ่งขึ้น หลังแถลงนโยบายรัฐบาลไปเกาะติดเหตุการณ์ในพื้นที่ เยี่ยมเยียนและมอบถุงยังชีพช่วยผู้ประสบอุทกภัย ทุกหน่วยงานระดมลงพื้นที่ช่วยประชาชนที่รอการช่วยเหลือ ชาวบ้านต้องหนีตายเอาชีวิตรอดไปอยู่บนหลังคาข้ามวันข้ามคืน อีกนับพันครัวเรือนติดค้างอยู่ในบ้าน ถูกตัดขาดจากโลกภายนอกเพราะน้ำป่ารุนแรงล้อมรอบ นายกฯใหม่เจอด่านโหดตั้งแต่โปรแกรมแรก ที่ไม่ใช่การตัดริบบิ้นเปิดงานทั่วไป ในภาวะที่มวลน้ำเหนือกำลังไหลลงแม่น้ำโขง ลุกลามไปท่วมภาคอีสานต่อ กลายเป็นงานยากเข้าไปอีก ต้องเหยียบคันเร่งแก้ปัญหา แสดงบทบาทให้เห็นว่ารัฐบาลคือที่พึ่งพิงหลัก สามารถช่วยเหลือประชาชนในยามเดือดร้อนได้อย่างรวดเร็ว ไม่ใช่ให้ชาวบ้านนึกถึงแต่พลังโลกโซเชียล บทพิสูจน์ศรัทธาภาคปฏิบัติ วัดฝีมือแก้วิกฤติฉุกเฉิน “นายกฯอิ๊งค์” จะเรียกคะแนนจากประชาชนได้แค่ไหน ... แต่ภารกิจอีกเรื่องต้องบิดมิดคันเร่งคู่ขนานกันไปพร้อมกันคือ โครงการดิจิทัลวอลเล็ต ความหวังคนส่วนใหญ่ของประเทศ อย่างที่ นายพิชัย ชุณหวชิร รองนายกรัฐมนตรี และ รมว.คลัง ประกาศโอนเงินหมื่นเข้าบัญชีกลุ่มผู้ถือบัตรสวัสดิการแห่งรัฐและกลุ่มคนพิการ 14.2 ล้านคน ในวันที่ 25 ก.ย.นี้ เงินหมื่นลอตแรกใกล้ถึงกระเป๋ากลุ่มเปราะบาง แต่คนกลุ่มใหญ่ในเฟสสองอีก 30 ล้านคน ต้องลุ้นใจหายใจคว่ำจะได้เงินหมื่นเมื่อไหร่ ตามสัญญาณไม่สู้ดี แย้มการจ่ายเงินดิจิทัลวอลเล็ตเฟสต่อไป อาจไม่ทันในปี 2567 เงินหมื่นเฟสสองคลุมเครืออีก 30 ล้านคน ต้องลุ้นตัวโก่ง เงินจะหล่นใส่มือเมื่อใด แต่ภาพรวมก็ยังพอถูๆไถๆ เห็นวี่แววการตั้งลำรอไปต่อ ตรงกันข้ามกับสถานการณ์ของฝ่ายค้านมือใหม่ อย่างพรรคพลังประชารัฐที่ดูร่อแร่ กำลังเสียศูนย์หนัก มีคลิปหลุดเสียงคล้าย “ลุงบ้านป่าฯ” ออกมาเป็นซีรีส์อย่างต่อเนื่อง ทั้งปมคิดการณ์ใหญ่อยากเป็นนายกฯ เรื่องเงินๆทองๆ และการแต่งตั้งข้าราชการ พุ่งเป้าจู่โจม “บิ๊กป้อม” พล.อ.ประวิตร วงษ์สุวรรณ หัวหน้าพรรคพลังประชารัฐ เถียงกันให้วุ่นปมคลิปหลุด เสียงลุงตัวจริง หรือแค่เสียงเอไอ เกมเอาคืนคนบ้านป่าฯ ตอบโต้กรณีส่งนักร้องเดินเกมเขย่ารัฐบาล ทั้งจับผิดนายกฯหญิง ไล่ทุบนายใหญ่ และยื่นยุบพรรคเพื่อไทย สวนหมัดคืนไม่ยอมถูกล่อเป้าฝ่ายเดียว คนใกล้ตัวเป็นพิษ มีส่วนร่วมในคลิปที่หลุดออกมาแน่ ปฏิบัติการปิดสวิตช์ “ลุง” ถูกเอาจริงเอาจังมากขึ้นตามลำดับ แค่ผลักไสค่ายพลังประชารัฐเป็นฝ่ายค้านยังไม่พอ ยังไล่ตามเช็กบิล “บิ๊กป้อม” ต่อเนื่อง เข้าทางนักร้องพรรคเพื่อไทย จับ “ลุงป้อม” ขึ้นเขียง ยื่น ป.ป.ช. กกต. ขยายผลมัดผิดปมคลิปเสียง ถอนแค้นคืนจากปมคาใจเป็นผู้อยู่เบื้องหลังการยื่นล้ม “อดีตนายกฯเศรษฐา” “บิ๊กป้อม” โดนลูกน้องเก่า-ฝ่ายตรงข้าม จับมือสลายฐานอำนาจ สภาพพรรคพลังประชารัฐถูกย่อส่วน 40 สส. ในพรรคถูกแบ่งเป็น 2 ซีก ฟาก ร.อ.ธรรมนัส พรหมเผ่า อดีต รมว.เกษตรและสหกรณ์ ขน สส.ปันใจอยู่ฝั่งรัฐบาล กับกำลังพลฝั่ง พล.อ.ประวิตรที่ทยอยลาออก หลังไม่สบอารมณ์ที่ นายไพบูลย์ นิติตะวัน เลื่อนชั้นเป็นเลขาธิการพรรค ค่ายลุงแตกร้าวไปทั่ว สส.สายบ้านป่ายังไม่รู้จะเกาะกลุ่มเหนียวแน่นได้อีกนานแค่ไหน แนวโน้มเลือกตั้งรอบหน้าคงกลับมาแข็งแกร่งยาก เกมการเมืองกลับตาลปัตร สถานะ “บิ๊กป้อม” จากคนคุมเกม กลายเป็นผู้ถูกรุกไล่ โดนบีบให้จนกระดาน!!! ทีมข่าวการเมือง  คลิกอ่านคอลัมน์ “วิเคราะห์การเมือง” เพิ่มเติม ",
    "category": "politic",
    "date": "14 ก.ย. 2567 09:01 น.",
    "publisher": "Thairath",
    "url": "https://www.thairath.co.th/news/politic/2814334"
  },
  {
    "data": "รัสเซลล์ มาร์ติน กุนซือเซาแธมป์ตัน เปิดใจก่อนพาทีมปะทะ แมนเชสเตอร์ ยูไนเต็ด ศึกพรีเมียร์ลีก อังกฤษ เย็นนี้ ความเคลื่อนไหวก่อนศึกพรีเมียร์ลีก อังกฤษ ประจำวันเสาร์ที่ 14 ก.ย. 67 ซึ่ง “นักบุญ” เซาแธมป์ตัน จะเปิดสนามเซต์ แมร์รีส์ รับการมาเยือนของ “ปิศาจแดง” แมนเชสเตอร์ ยูไนเต็ด ในเวลา 18.30 น. ตามเวลาประเทศไทย ล่าสุด รัสเซลล์ มาร์ติน ผู้จัดการทีมเซาแธมป์ตัน ให้สัมภาษณ์ก่อนเกม เตรียมปรับเปลี่ยนตัวผู้เล่นเพื่อลุ้นคว้าผลการแข่งขันที่ดีหลังแพ้มา 3 นัดติด พร้อมกระตุ้นลูกทีมให้เล่นตามแผน และงัดฟอร์มเก่งออกมาสู้ มาร์ติน กล่าวว่า “ผมคิดว่าหลังจากพ่ายแพ้มาสามนัด เราต้องมีการเปลี่ยนแปลงตัวผู้เล่นแน่นอน แต่จะเปลี่ยนกี่คนต้องรอดูกันต่อไป ผมต้องรักษษสมดุลระหว่างนักเตะที่ช่วยให้เราเลื่อนชั้นขึ้นมากับนักเตะที่ผลงานดี รวมไปถึงนักเตะใหม่ ซึ่งถือเป็นเรื่องที่ยากเลยทีเดียว\" \"แมนเชสเตอร์ ยูไนเต็ด เป็นทีมที่เต็มไปด้วยนักเตะที่มีพรสวรรค์  นักเตะระดับท็อป และในวันที่พวกเขาเข้าฝักพวกเขาสามารถสร้างความอันตรายให้ใครก็ได้ เราต้องเล่นในแบบของเรา โชว์ฟอร์มออกมาและคว้าผลการแข่งขันที่น่าภูมิใจให้ได้\"",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814313"
  },
  {
    "data": "\"เกียรติศักดิ์ สิงหพงศ์\" ดาวรุ่งไทยคว้ากริดสตาร์ตแถวหน้า ซูเปอร์สปอร์ต 600 ซีซี ด้าน \"นครินทร์ อธิรัฐภูวภัทร์\" สตาร์ตกริดที่ 4 เอเชีย ซูเปอร์ไบค์ 1000 ซีซี ศึก เอเชีย โร้ด เรซซิ่ง 2024 สนาม 5 ที่มาเลเซีย ทัพนักบิด “ฮอนด้า เรซซิ่ง ไทยแลนด์” พร้อมรถแข่ง Honda CBR Series ลงทำเวลาในการควอลิฟาย ศึก FIM Asia Road Racing Championship 2024 สนามที่ 5 ณ ปิโตรนาส เซปัง อินเตอร์เนชั่นแนลเซอร์กิต ประเทศมาเลเซีย เมื่อช่วงเช้าวันเสาร์ที่ 14 กันยายนที่ผ่านมา รุ่น “ซูเปอร์สปอร์ต 600 ซีซี” (SS600) ดาวรุ่งไทย “ไม้คิว” เกียรติศักดิ์ สิงหพงศ์ บิดยอดรถแข่ง หมายเลข 85 คว้ากริดสตาร์ตแถวหน้าครองกริดที่ 3 ด้วยเวลา 2.09.614 นาที ด้าน “มิกซ์” ธนัช ละอองปลิว หมายเลข 31 คว้ากริดสตาร์ตที่ 5 ด้วยเวลา 2.09.826 นาที รุ่น “เอเชีย ซูเปอร์ไบค์ 1000 ซีซี” (ASB1000) “ชิพ” นครินทร์ อธิรัฐภูวภัทร์ บิดรถแข่ง หมายเลข 41 สังกัด “ฮอนด้า เอเชีย ดรีม เรซซิ่ง วิท แอสติโม” คว้ากริดสตาร์ตที่ 4 ด้วยเวลาต่อรอบที่ดีที่สุด 2.06.149 นาที ทั้งนี้ ศึก FIM Asia Road Racing Championship 2024 สนามที่ 5 จะดวลแข่งขันเรซที่ 1 ในช่วงบ่ายวันเสาร์ที่ 14 กันยายน นี้ โดยรุ่น “ซูเปอร์สปอร์ต 600 ซีซี” (SS600) แข่งขันกันในเวลา 14.20 น. และรุ่น “เอเชีย ซูเปอร์ไบค์ 1000 ซีซี” (ASB1000) ดวลคันเร่งกันในเวลา 15.15 น. ตามเวลาประเทศไทย ก่อนที่จะแข่งขันเรซที่ 2 กันในวันอาทิตย์ที่ 15 กันยายน นี้",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/others/2814358"
  },
  {
    "data": "AJ Advance technology หรือ AJA รุกตลาดมอเตอร์ไซค์ไฟฟ้า ด้วยการ Rebranding ภายใต้สโลแกนใหม่ \"POWER YOUR CONFIDENCE เปิดตัวแบรนด์มอเตอร์ไซค์ไฟฟ้า 6 รุ่น ภายใต้คอนเซ็ปต์ ตอบสนองทุกความต้องการของตลาดเมืองไทย เอาใจกลุ่มคนรุ่นใหม่ที่กำลังมองหาเทคโนโลยีที่ทันสมัยและเป็นมิตรกับสิ่งแวดล้อม พิชัย ปัญจสังข์ ประธานเจ้าหน้าที่บริหาร AJ Advance technology กล่าวว่า บริษัทฯ เดินหน้าก้าวเข้าสู่ปีที่ 24 โดยมีการลงทุนในธุรกิจหลากหลายประเภท และเข้ามาขยายธุรกิจมอเตอร์ไซค์ไฟฟ้า หรือที่เรียกว่า AJ EV รับเทรนด์ EV ให้คนไทยได้เข้าถึง Electric Mobility ในสินค้าคุณภาพมาตรฐาน พร้อมสร้างภาพลักษณ์ใหม่ที่สดใสและทันสมัยยิ่งขึ้น ... AJ EV วางนโยบายพัฒนาการผลิตและจัดจำหน่าย มอเตอร์ไซค์ไฟฟ้าคุณภาพ ในราคาเข้าถึงได้สำหรับคนไทย ด้วยการดูแลบริการหลังการขายให้กับทางลูกค้า รวมถึงบริหารช่องทางตัวแทนจำหน่ายทั่วประเทศ ล่าสุด ประกาศเปิดตัวมอเตอร์ไซค์ไฟฟ้ารุ่นใหม่ 6 รุ่น พร้อมตั้งเป้าหมายเป็นแบรนด์ที่ผู้บริโภคนึกถึงเมื่อต้องการมอเตอร์ไซค์ไฟฟ้าที่มาพร้อมเทคโนโลยีทันสมัยและการขับขี่ที่ยั่งยืนในอนาคต ... “กว่า 24 ปีที่ผ่านมา AJ คือแบรนด์ที่สร้างอิมแพคให้กับคนไทย โดยนำเทคโนโนยีเครื่องใช้ไฟฟ้าในบ้านประเภทต่างๆ สู่คนไทย ทำให้ชีวิตสะดวกสบายมากขึ้น และปัจจุบันเราเร่งเครื่องในการเปิดโลก EV กลยุทธ์ของแบรนด์ AJ EV คือมีสินค้าตอบโจทย์ครอบคลุมครบทุกความต้องการของตลาด และสามารถขึ้นเป็นผู้นำในตลาดมอเตอร์ไซค์ไฟฟ้าได้สำเร็จ” นายพิชัย กล่าว ... ... AJ EV มุ่งมั่นสร้างความมั่นใจให้กับผู้บริโภคในคุณภาพของสินค้าและบริการ (Confidence) และการขยายฐานลูกค้าอย่างต่อเนื่องทั่วประเทศ (Drive Sale) กลยุทธ์นี้จะช่วยให้ AJ EV สามารถเติบโตได้อย่างรวดเร็วและแข็งแกร่งในอนาคต โดยเน้นการสร้างแบรนด์ที่สามารถเข้าถึงกลุ่มลูกค้าทุกกลุ่ม ด้านแผนการขายของ AJ EV ในปี 2568 วางเป้าหมายที่จะเติบโตยอดขายเพิ่มขึ้นมากกว่า 200% ด้วยสินค้ารุ่นใหม่ๆ ที่มีเทคโนยีที่สูงขึ้น รวมถึงการเข้าร่วมเงินอุดหนุนส่วนลดเมื่อซื้อมอเตอร์ไซค์ไฟฟ้าตามนโยบายของทางรัฐ เพื่อเป็นการกระตุ้นแรงจูงใจในการตัดสินใจซื้อของลูกค้าอีกด้วย การเปิดตัวแบรนด์ มอเตอร์ไซค์ไฟฟ้า มีทั้งหมด 6 รุ่น ตาม CONCEPT ที่ตอบสนองทุกความต้องการของตลาดเมืองไทย ประกอบด้วย AJ TAURUS น้องเล็กสุด พร้อมความปลอดภัย ระบบเบรค CBS เทคโนโลยีการเชื่อมต่อมือถือในการเปิด-ปิดการทำงานของรถ โดยไม่ต้องใช้กุญแจ ระบบขับเคลื่อน มอเตอร์ไฟฟ้าขนาด 3000 W AJ FLIX ตอบโจทย์ผู้ใช้งานที่ต้องการราคาย่อมเยาว์ สมรรถนะ ดีไซน์ ดีเยี่ยม และรองรับการใช้งานแบตเตอรี่สูงสุด 2 ก้อน เพื่อเพิ่มสมรรถนะในการขับขี่ได้มากขึ้น โดยทั้งสองรุ่นน้องเล็กมาพร้อมขุมพลังแบตเตอรี่ลิเทียมคุณภาพมาตรฐาน UNR136 AJ BEATS ขับขี่เร้าใจ ดีไซน์ด้านหน้าเป็นเส้นสายโครเมียมทำให้รถดูโดดเด่นลงตัว เสริมความเป็นตัวตนให้ดูดีมีสไตล์ มาพร้อมด้วยขุมพลังขนาด 3.24 Kwh มาตรฐาน UNR136 ทำให้ผู้ใช้งาน เดินทางขับขี่ได้ในระยะทางไกลมากขึ้น ฟังก์ชันการใช้งานที่ให้ความสะดวกสบายด้วย NFC อัจฉริยะ สตาร์ตรถโดยไม่ต้องใช้กุญแจ พร้อมช่องเสียบสายชาร์จมือถือ USB AJ GODDESS ไฟหน้า LED ที่มีรูปทรงเป็นเอกลักษณ์ หน้าจอ TFT ขนาด 5 นิ้ว เชื่อมต่อแบบไร้สายเพื่อแสดงผลแผนที่บนหน้าจอ รองรับระบบการชาร์จ AC Type2 ชาร์จไฟได้กับสถานีชาร์จรถยนต์ AC Type2 ทั่วประเทศ AJ NCV รถที่มาพร้อมฟังก์ชั่นการทำงานที่ตอบโจทย์การเดินทาง ขับเคลื่อนด้วยพลังมอเตอร์ Mid Drive ขนาด 5000 W พร้อมระบบเบรก ABS แสดงผลแผนที่บนหน้าจอ TFT ขนาดใหญ่ถึง 7 นิ้ว รองรับการชาร์จแบบ AC Type2 I AM AJ รถที่มีการออกแบบที่ล้ำ ทันสมัย เทคโนโลยีครบครัน พร้อมรางวัลการออกแบบการันตี Reddot 2024 ที่มาพร้อมขุมพลัง Solid State รุ่น I AM เป็นเสมือนตัวแทนของ AJ EV ที่พร้อมพัฒนาตัวเองตลอดเวลา เพื่อทำสิ่งที่ดีที่สุดให้กับทุกการเดินทาง จักรยานยนต์รุ่นใหม่ของ AJ EV พัฒนาและทำมาเพื่อให้ตอบโจทย์ทุกไลฟ์สไต รับประกัน 5 ปี หรือ 50 000 กม. ใช้งานร่วมกับ Application AJ EV ซึ่งพร้อมจะให้บริการทั่วประเทศเร็วๆ นี้ โดยทั้ง 6 รุ่น นี้ มีราคาประมาณการณ์เริ่มต้นที่ 3x xxx-19x xxx บาท (*ราคายังไม่รวมมาตรการการลดหย่อนจากรัฐบาล) อีกหนึ่งเทคโนโลยีที่ AJ EV ให้ความสำคัญในการพัฒนาคือแบตเตอรี่ที่มีประสิทธิภาพสูง เพื่อเพิ่มระยะการเดินทางไปได้ไกลมาขึ้น มีความปลอดภัยสูง และการพัฒนาให้สามารถชาร์จประจุไฟได้ไว 0-100% ภายใน 5-10 นาที กับแบตเตอรี่ Solid State ทั้งนี้ AJ EV พร้อมที่จะเริ่มใช้งานแบต Solid State กับรถรุ่นใหม่ที่เปิดตัวตั้งแต่ปี 2568 พร้อมพัฒนารถสู่การใช้งานเต็มรูปแบบกับแบต Solid State ภายใน 2-3 ปีข้างหน้า เพื่อการขับเคลื่อนที่ยั่งยืนต่อไป และเพื่อการทำงานที่สมบูรณ์แบบมากขึ้น ปัจจุบัน AJ มีการลงทุนในธุรกิจหลายประเภท แบ่งเป็น 6 กลุ่ม ประกอบด้วย 1. ธุรกิจจำหน่ายมอเตอร์ไซค์ไฟฟ้า (AJ EV) 2. ธุรกิจเหมืองขุดบิตคอยน์ และการลงทุนในสินทรัพย์ดิจิตัล 3. The Outlet Pro จำหน่ายรองเท้ากีฬา และอื่นๆ ภายใต้ บริษัท แฮปปี้ วิชั่นส์ จำกัด 4. ธุรกิจตัวแทนให้บริการสมาชิกอาลีบาบา (Alibaba) ในประเทศไทย ภายใต้ชื่อ บริษัท เอเจ อีคอมเมิร์ช จำกัด (AJE) 5. ธุรกิจผลิตและจำหน่ายปุ๋ยอินทรีย์เคมี ภายใต้ชื่อ บริษัท เอเจ เอกเกษตร จำกัด (AJK) และ 6. ธุรกิจอื่นๆ ที่ต่อยอดโอกาสในอนาคต. อาคม รวมสุวรรณE-Mailchang.arcom@thairath.co.thFacebookhttps://www.facebook.com/chang.arcomhttps://www.facebook.com/ARCOM-CHANG-Thairath-Online-525369247505358",
    "category": "auto",
    "date": "14 ก.ย. 2567 08:30 น.",
    "publisher": "Thairath",
    "url": "https://www.thairath.co.th/news/auto/news/2814286"
  },
  {
    "data": "\"เทศบาลเมืองหนองคาย\"ปักธงแดง เตือนระดับ\"น้ำโขง\"อยู่ในเกณฑ์ที่มีความเสี่ยงอันตรายต่อการเกิดน้ำท่วมฉับพลัน เมื่อเวลา 06.31 น. วันที่ 14 ก.ย. 2567 เฟซบุ๊กเทศบาลเมืองหนองคายโพสต์ข้อความโดยระบุว่า ระดับน้ำโขงคงที่แล้ว รายงานระดับน้ำโขง จังหวัดหนองคาย ประจำวันที่ 14 กันยายน 2567 เวลา 06.20 น. ระดับน้ำโขง : 13.64 เมตร ธงสีแดง สภาวะน้ำอยู่ในเกณฑ์ที่มีความเสี่ยงอันตรายต่อการเกิดน้ำท่วมฉับพลัน ให้อาศัยอยู่ในสถานที่ปลอดภัยและปฏิบัติตามข้อสั่งการ ช่องทางการติดต่อเทศบาลเมืองหนองคาย  ... ขอบคุณเฟซบุ๊ก เทศบาลเมืองหนองคาย",
    "category": "local",
    "date": "14 ก.ย. 2567 08:25 น.",
    "publisher": "Thairath",
    "url": "https://www.thairath.co.th/news/local/2814310"
  },
  {
    "data": "จากเด็กขี้อายมาสู่พระเอกคนดัง สำหรับเก้า-นพเก้า เดชาพัฒนคุณพระเอกหนุ่มหล่อกระแทกใจจากละครชุด“ดวงใจเทวพรหม” ตอน พรชีวันถึงละครจบแต่ความฟินยังไม่จบ กลายเป็นหนุ่มฮอตสุดปัง ทำให้แฟนๆโดนตกเข้าด้อมไปเป็นแถว“คนดังนั่งคุย”เลยชวนหนุ่มเก้ามาอัปเดตชีวิตจากที่ไม่ชอบงานแสดงเพราะเป็นคนขี้อายแต่ไปๆ มาๆ กลายเป็นหลงรักแบบถอนตัวไม่ขึ้น ส่วนผลงานชิ้นใหม่ๆ แฟนๆ ปูเสื่อรอติดตามได้เลย กับสถานะหัวใจที่ยังโสดสนิท พร้อมแย้มสเปกให้ฟังด้วย “จุดเริ่มต้นเลยก็คือวันที่ผมตัดสินใจที่จะย้ายจากต่างจังหวัดเข้ามากรุงเทพฯเต็มตัวก็คือเข้ามาเรียนกรุงเทพฯ แล้วตอนนั้นผมก็ตั้งใจที่จะหาเงินส่งตัวเองเรียน ค่าที่อยู่ ค่าดูแลตัวเองอะไรหลายๆ อย่าง แต่พอมันเริ่มเข้ามาเดือน-2 เดือนแรก เริ่มมีปัญหา แล้วก็เริ่มคิดว่าจะต้องหาอาชีพเสริมทำ แล้วก็มีพี่ที่รู้จักเป็นลูกพี่ลูกน้องกับแม่ เขาทำงานเกี่ยวกับวงการบันเทิงอยู่แล้ว พี่เค้าเลยให้ผมลองไปแคสต์โฆษณา เป็นแบบภาพนิ่งครับ แต่ตอนนั้นยังไม่ได้อยากถ่ายซีรีส์ ถ่ายละคร หรือถ่ายหนัง คือไม่เอาเลย ก็เริ่มทำงานโฆษณามาประมาณ 3-5 ปี พอเริ่มเข้าปีที่ 4 ปีที่ 5 ก็มีคนเริ่มรู้จักแล้วก็ติดตามเรา แล้วก็อยากให้เราก้าวไปเล่นซีรีส์ ละคร พี่ๆ น้องๆทุกคนเลยส่งโปรไฟล์ผมให้ทางผู้จัดให้ลองแคสต์ละครและเรียกเราไปเล่น เป็นบทบาทเล็กๆน้อยๆ” “ผลตอบรับดีครับ แล้วก็เหมือนมีฐานแฟนคลับที่มากขึ้นเรื่อยๆ พอได้ทำ ตอนแรกก็ยังไม่เข้าใจในการทำงาน มีหน้าที่ทำก็ทำไปตามความเข้าใจของเราเอง เวิร์กช็อปก็ได้แค่ไม่กี่คลาสเอง พอได้ทำไปเรื่อยๆ จุดเปลี่ยนก็อยู่ตรงที่แบบว่า พอได้งานแสดงแบบเยอะขึ้นเรื่อยๆ แล้วยิ่งทำแล้วได้สัมผัสไปเรื่อยๆ เลยยิ่งหลงเสน่ห์ในงานตรงนี้ เริ่มหลงรักในอาชีพนี้ แล้วก็พัฒนาตัวเองให้ทุกโอกาสที่ผมทำมันดีขึ้นเรื่อยๆ” ... “ก็ท้อครับ ยิ่งผมเองรู้สึกว่าตัวผมเองไม่ได้มาทางนี้เลย ละก็พอมีโอกาสมาทำละก็เจอกระแสลบก็ทำให้ท้อ แต่ผมได้มาคลุกคลีกับงานตรงนี้ ผมชอบ ผมหลงเสน่ห์กับมันแล้ว ผมก็อยากจะพัฒนาตรงนี้เพื่อพิสูจน์ตัวเองครับ” “เรียนครับ ผมไปเรียนทุกอย่างเลย ไปเรียนออกเสียง ไปเรียนร้องเพลง อะไรที่พี่เขาบอก ผมเป็นคนที่พูดน้อยตั้งแต่เด็กๆ เวลามีโอกาสได้พูดก็จะไม่มั่นใจก็ส่งผลทางด้านนี้โดยตรง ผมก็เห็น บอกว่าไปเรียนร้องเพลง แล้วจังหวะการพูดอะไรแบบนี้ก็จะดีขึ้น” เรียนร้องเพลงนี่เรียนนานมั้ย? “ผมเรียนเรื่อยๆครับ” ตอนนี้ก็ยังเรียนอยู่เหรอ? “ใช่ครับ เพราะงานของผมจะต้องมีโอกาสได้ร้องเพลงทุกครั้งเลย แล้วส่วนการแสดงถ้าจบจากละครเรื่องนึง ผมก็จะหาเวลาว่างไปเรียน ก็ได้อะไรหลายๆอย่าง” \"รู้สึกไม่คาดฝันเลยครับ พูดไปในหลายๆ ครั้งมากๆว่าตอนแรกเหมือนแอบเคยได้ยินมาก่อนหน้านี้อยู่แล้ว เหมือนผมรู้สึกว่าโปรเจกต์อาจจะมีไปนานแล้ว เพราะผมก็ไม่ได้ติดตามพวกละครเลยคิดว่าสรุปตัวเรียบร้อยแล้ว พอมารู้ตัวอีกทีกลายเป็นว่าผมได้เล่น ก็คืองง คุณแม่ก็ดีใจมากๆ เพราะคุณแม่ก็เป็นแฟนละครช่อง 3 และก็เป็นแฟนละครตั้งแต่โปรเจกต์นี้รุ่นแรกแล้ว ผู้จัดการผมก็ดีใจ คนรอบข้างผมก็ดีใจ แบบว่าใครได้ยินก็แบบว่าเป็นโปรเจกต์ที่ปั้นพระเอกแนวหน้าในอนาคต คือผมก็ไม่เห็นภาพหรอก เพราะทุกครั้งที่ผมทำงานมันก็คืองาน งานนึงที่ผมก็จะพยายามตั้งใจกับงาน คือผมก็ไม่รู้หรอกว่าในอนาคตจะส่งผลยังไง แต่ทุกคนรอบตัวคือตื่นเต้นกับผมมากๆ เขาเห็นภาพแทนผมว่านี่มันมันโปรเจกต์ที่จะมีพระเอกแถวหน้าในอนาคต ผมก็ยังไม่เห็นภาพ พอได้สัมผัสกับโปรเจกต์นี้ขึ้นเรื่อยๆ ผมก็เลยเห็นภาพตามที่ทุกคนพูดจริงๆ\" “น้องพีพีเป็นคนที่น่ารัก แล้วเป็นคนนิสัยดีเท่าที่ผมสัมผัสเอง น้องเป็นคนที่เก่งอยู่แล้ว เป็นคนที่ตั้งใจอยู่แล้ว ก็อยากให้น้องประสบความสำเร็จ ผมเห็นน้องตั้งแต่วันแรกๆ ผมเห็นความตั้งใจในการทำงาน ในการตั้งใจทำทุกสิ่งทุกอย่าง น้องเป็นคนที่เวลาตั้งใจทำอะไรแล้วแบบทำจริงมากๆ ก็อยากให้น้องประสบความสำเร็จตามความตั้งใจที่น้องตั้งใจไว้ ก็จะเป็นอีกหนึ่งกำลังใจ อีกหนึ่งแรงผลักดันให้นะครับ ทุกอย่างตอนนี้สำหรับน้องมันดีอยู่แล้ว อยากให้น้องรักษาความดีของน้องไว้ แล้วทุกอย่างในอนาคตก็จะได้อย่างที่น้องตั้งใจไว้” ... “ในเรื่องของการทำงาน สิ่งหนึ่งที่ผมได้เลยคือความพร้อม มันมีหลายครั้งมากๆ ของส่วนตัวผมเอง เพราะ หลายครั้งที่ผมทำงานในวงการและผมมีโอกาสแล้วแบบว่า เรายังไม่เคยทำสิ่งนั้นสิ่งนี้ พอเราใช้เวลาในการเตรียมความพร้อม อย่างเรื่องพรชีวันเองอะครับ ผมได้โอกาสแค่ไม่กี่เดือนละมาเริ่มถ่ายเลยครับ” “มันคือทุกอย่างเลยครับ ไม่ว่าจะเป็นสกิลในการแสดงถ้าเราไม่พร้อมแล้วมาเริ่มในระยะเวลาอันสั้นมันทำให้รู้สึกว่าผลงานที่ออกมามันไม่เต็มที่” “คิดตลอดครับ แรกๆเกร็งมาก ไม่กล้าพูดผิด ไม่กล้าอะไรเลย บางทีก่อนจะออกกองอีกวัน ทั้งคืนผมจะอ่านบท ผมว่าแม่นมาก แต่พอถึงตอนเช้าเข้ากอง บทมันวิ่งอยู่ในหัว พยายามท่องแล้วท่องอีก” “ก็อยากขอบคุณแฟนๆ ของโปรเจกต์ดวงใจเทวพรหม แฟนๆนิยาย แฟนๆละคร แฟนๆของน้องทั้ง 10 คน เพราะผมได้เห็นมิตรภาพของแฟนคลับตั้งแต่แรกๆ เลย ที่แบบตั้งแต่โปรเจกต์เปิดตัวและแฟนคลับของทุกคนทุกบ้านที่คอยส่งกำลังใจมาให้พวกเรา คอยเชียร์ คอยสนับสนุน ตั้งแต่วันแรกๆ ไม่ว่าบางทีน้องคนนั้นคนนี้มีงาน คอยตามไปให้กำลังใจ ผมเห็นได้จริงๆ ว่าพี่ๆแฟนคลับของทุกๆบ้านเขาอยากผลักดันให้น้องๆ ทั้ง 10 คน ประสบความสำเร็จไปพร้อมๆ กัน ไม่ทิ้งใครไว้ข้างหลังจริงๆ ตั้งแต่วันแรกจนถึงวันนี้ น่ารักกับพวกผมทั้ง 10 คน มากๆ แล้วก็เก่งมากๆที่ส่งผมมาได้ขนาดนี้” ... “ผลงานต่อไปก็เป็นหนังของผมกับน้องพีพี เล่นคู่กันเรื่อง Fallow เดี๋ยวเรารอขั้นตอนการโปรโมต ทุกคนก็จะได้เห็นกันอย่างแน่นอน เร็วๆนี้ครับ” “ละครก็จะมีเรื่องสิ้นแสงตะวัน ก็เล่นคู่กับจีน่า ยังถ่ายทำอยู่ ก็น่าจะใช้เวลาไม่นานในการถ่าย แล้วก็ฝากบทบาทนี้ด้วย เป็นบทบาทที่รู้สึกว่าท้าทายความสามารถผมเหมือนกัน” “มากขึ้นเรื่อยๆครับ แล้วยิ่งภาพยนตร์ผมไม่เคยเล่นกับ CG เลยครับ มันท้าทายผมมากจริงๆ หนักมาก แล้วเรื่องฟอลโลมันแบ่งช่วงปัจจุบันกับอดีตด้วยอยากให้ดู” “ผมพูดหลายรอบมากเลย (ยิ้ม) ไม่มีตายตัวเลยครับ แต่ขอนิสัยเป็นคนที่จิตใจดี แล้วก็เข้ากับผมได้ง่ายครับ อยู่ที่ได้สัมผัสตัวจริง อยู่ที่ว่าจะเร็วมากแค่ไหน เรื่องของนิสัย ชอบอะไรไม่ชอบอะไรครับ”. เรื่อง: วรรณี ห่อวโนทยาน เม้าท์ชัด จัดทุกตอน ติดตามได้ที่www.thairath.co.th/novelและ Facebook Fanpage :นิยายไทยรัฐ อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "entertain",
    "date": "14 ก.ย. 2567 08:01 น.",
    "publisher": "Thairath",
    "url": "https://www.thairath.co.th/entertain/celeb/2814187"
  },
  {
    "data": "\"กรมอุตุนิยมวิทยา\"ประกาศฉบับที่ 5 เตือน 14-17 ก.ย.\"ฝนตกหนักถึงหนักมาก\"เช็กรายชื่อจังหวัดที่ได้รับผลกระทบ อาจทำให้เกิดน้ำท่วมฉับพลัน-น้ำป่าไหลหลาก วันที่ 14 ก.ย. 2567เว็บไซต์กรมอุตุนิยมวิทยาประกาศเรื่อง\"ฝนตกหนักถึงหนักมากบริเวณประเทศไทยและคลื่นลมแรงบริเวณทะเลอันดามันและอ่าวไทยตอนบน\"ฉบับที่ 5 โดยระบุว่า ในช่วงวันที่ 14-17 ก.ย. 67 ประเทศไทยมีฝนเพิ่มและมีฝนตกหนักบางแห่ง โดยมีฝนตกหนักมากบางพื้นที่ ในภาคตะวันออกเฉียงเหนือ ภาคกลาง ภาคตะวันออก และภาคใต้ฝั่งตะวันตก ขอให้ประชาชนในบริเวณดังกล่าวระวังอันตรายจากฝนตกหนักถึงหนักมากและฝนที่ตกสะสม ซึ่งอาจทำให้เกิดน้ำท่วมฉับพลันและน้ำป่าไหลหลาก โดยเฉพาะพื้นที่ลาดเชิงเขา ใกล้ทางน้ำไหลผ่านและพื้นที่ลุ่มไว้ด้วย ... ทั้งนี้ เนื่องจากร่องมรสุมเลื่อนลงมาพาดผ่านภาคเหนือตอนล่าง ภาคกลางตอนบน และภาคตะวันออกเฉียงเหนือเข้าสู่หย่อมความกดอากาศต่ำบริเวณชายฝั่งประเทศเวียดนามตอนกลาง ประกอบกับมรสุมตะวันตกเฉียงใต้กำลังปานกลางที่พัดปกคลุมทะเลอันดามัน ประเทศไทย และอ่าวไทย มีกำลังแรงขึ้นเป็นกำลังค่อนข้างแรง โดยจังหวัดที่คาดว่าจะมีฝนตกหนักถึงหนักมากบางแห่ง มีดังนี้ ภาคเหนือ :จังหวัดน่าน อุตรดิตถ์ พิจิตร พิษณุโลก และเพชรบูรณ์ ภาคตะวันออกเฉียงเหนือ :จังหวัดเลย หนองคาย บึงกาฬ หนองบัวลำภู อุดรธานี สกลนคร นครพนม ขอนแก่น กาฬสินธุ์ มุกดาหาร ร้อยเอ็ด ยโสธร อำนาจเจริญ สุรินทร์ ศรีสะเกษ และอุบลราชธานี ภาคกลาง :จังหวัดนครสวรรค์ ลพบุรี สระบุรี พระนครศรีอยุธยา รวมทั้งกรุงเทพมหานครและปริมณฑล ภาคตะวันออก :จังหวัดนครนายก ปราจีนบุรี ฉะเชิงเทรา ระยอง จันทบุรี และตราด ภาคใต้ :จังหวัดชุมพร สุราษฎร์ธานี นครศรีธรรมราช พัทลุง สงขลา ระนอง พังงา ภูเก็ต กระบี่ ตรัง และสตูล ภาคเหนือ :จังหวัดน่าน อุตรดิตถ์ ตาก พิจิตร พิษณุโลก และเพชรบูรณ์ ภาคตะวันออกเฉียงเหนือ :จังหวัดเลย หนองคาย บึงกาฬ หนองบัวลำภู อุดรธานี สกลนคร นครพนม ขอนแก่น กาฬสินธุ์ มุกดาหาร มหาสารคาม ร้อยเอ็ด ยโสธร อำนาจเจริญ บุรีรัมย์ สุรินทร์ ศรีสะเกษ และอุบลราชธานี ภาคกลาง :จังหวัดนครสวรรค์ อุทัยธานี ชัยนาท สิงห์บุรี ลพบุรี สระบุรี พระนครศรีอยุธยา กาญจนบุรี และราชบุรี รวมทั้งกรุงเทพมหานครและปริมณฑล ภาคตะวันออก :จังหวัดนครนายก ปราจีนบุรี ฉะเชิงเทรา ระยอง จันทบุรี และตราด ภาคใต้ :จังหวัดชุมพร สุราษฎร์ธานี นครศรีธรรมราช พัทลุง สงขลา ระนอง พังงา ภูเก็ต กระบี่ ตรัง และสตูล ภาคเหนือ :จังหวัดน่าน แพร่ อุตรดิตถ์ สุโขทัย ตาก กำแพงเพชร พิจิตร พิษณุโลก และเพชรบูรณ์ ภาคตะวันออกเฉียงเหนือ :จังหวัดเลย ชัยภูมิ ขอนแก่น มหาสารคาม ร้อยเอ็ด นครราชสีมา บุรีรัมย์ สุรินทร์ ศรีสะเกษ และอุบลราชธานี ภาคกลาง :จังหวัดนครสวรรค์ อุทัยธานี ชัยนาท สิงห์บุรี อ่างทอง ลพบุรี สระบุรี พระนครศรีอยุธยา สุพรรณบุรี กาญจนบุรี ราชบุรี นครปฐม สมุทรสาคร และสมุทรสงคราม รวมทั้งกรุงเทพมหานครและปริมณฑล ภาคตะวันออก :จังหวัดนครนายก ปราจีนบุรี สระแก้ว ฉะเชิงเทรา ชลบุรี ระยอง จันทบุรี และตราด ภาคใต้ :จังหวัดชุมพร สุราษฎร์ธานี นครศรีธรรมราช พัทลุง สงขลา ยะลา ระนอง พังงา ภูเก็ต กระบี่ ตรัง และสตูล สำหรับคลื่นลมบริเวณทะเลอันดามันและอ่าวไทยตอนบนมีกำลังค่อนข้างแรง โดยมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร ส่วนอ่าวไทยตอนล่างมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร ขอให้ชาวเรือในบริเวณดังกล่าวเดินเรือด้วยความระวังและหลีกเลี่ยงการเดินเรือในพื้นที่ที่มีฝนฟ้าคะนอง ส่วนเรือเล็กบริเวณทะเลอันดามันและอ่าวไทยตอนบนควรงดออกจากฝั่งในช่วงวันดังกล่าวไว้ด้วย อย่างไรก็ตาม จึงขอให้ประชาชนติดตามประกาศจากกรมอุตุนิยมวิทยา และสามารถติดตามข้อมูลที่เว็บไซต์กรมอุตุนิยมวิทยา http://www.tmd.go.th หรือที่ 0-2399-4012-13 และ 1182 ได้ตลอด 24 ชั่วโมง.",
    "category": "local",
    "date": "14 ก.ย. 2567 07:59 น.",
    "publisher": "Thairath",
    "url": "https://www.thairath.co.th/news/local/2814307"
  },
  {
    "data": "สพฐ.สั่งตั้งคณะกรรมการสอบ ข้อเท็จจริงปมผู้เข้าสอบครูมัธยม ผลประกาศติดอันดับ 1 แต่ชื่อหายก่อนวันรายงานตัวชวนสงสัยร้องสื่อ “ธนุ” ข้องใจให้สรุปผลสอบสวนภายใน 7 วัน ด้านโฆษก ศธ. เผย “เพิ่มพูน-สุรศักดิ์” กำชับห้าม ปกป้องใคร พิจารณาด้วยความเป็นธรรมและโปร่งใส พร้อมเยียวยาผู้ที่ไม่ได้รับความเป็นธรรม จากเรื่องร้องเรียนที่ผู้เข้าสอบบรรจุพนักงานราชการตำแหน่งครู ในสังกัดสำนักงานเขตพื้นที่การศึกษามัธยมศึกษา (สพม.) จ.สระแก้ว ระบุว่ามีรายชื่อสอบได้ลำดับที่ 1 การประกาศผลสอบครั้งแรก แต่กลับไม่ปรากฏในรายชื่อในบัญชีเมื่อมีการประกาศผลสอบฉบับใหม่ ร้องขอความเป็นธรรมผ่านสื่อ กลายเป็นที่วิพากษ์วิจารณ์ของสังคม ความคืบหน้าเมื่อช่วงสายวันที่ 13 ก.ย. นายสิริพงศ์ อังคสกุลเกียรติ ผู้ช่วยรัฐมนตรีว่าการกระทรวงศึกษาธิการ ในฐานะโฆษกกระทรวงศึกษาธิการ (ศธ.) เปิดเผยว่า พล.ต.อ.เพิ่มพูน ชิดชอบ รมว.ศึกษาธิการ และนายสุรศักดิ์ พันธ์เจริญวรกุล รมช.ศึกษาธิการ ให้ความสำคัญต่อกรณีนี้เป็นอย่างมาก กำชับให้ตรวจสอบอย่างตรงไปตรงมา ไม่ปกป้องใคร และยึดหลักความเป็นธรรมกับทุกฝ่ายอย่างเคร่งครัด พร้อม เน้นย้ำถึงความตั้งใจในการแก้ปัญหาอย่างจริงจัง ขณะนี้ สำนักงานคณะกรรมการการศึกษาขั้นพื้นฐาน (สพฐ.) ตั้งคณะกรรมการสอบสวนข้อเท็จจริง เพื่อพิจารณาและตรวจสอบทุกประเด็นที่เกี่ยวข้องแล้ว ศธ.ยืนยันว่าจะทำงานอย่างโปร่งใส หากพบว่ามีการกระทำที่ผิดพลาดหรือทุจริตเกิดขึ้นจริง ผู้ที่เกี่ยวข้องจะต้องถูกดำเนินการลงโทษตามกฎหมายและระเบียบที่เกี่ยวข้องอย่างเด็ดขาด ทั้งนี้ ศธ.กำชับให้คณะกรรมการสอบสวนฯทำงานอย่างรอบคอบและตรวจสอบทุกขั้นตอนอย่างละเอียด นอกจากนี้ พล.ต.อ.เพิ่มพูน ให้ความสำคัญการดูแลผู้เสียหาย ขณะนี้อยู่ระหว่างการพิจารณามาตรการเยียวยาและหาทางออกที่เหมาะสม เพื่อช่วยเหลือผู้ที่ได้รับผลกระทบจากเหตุการณ์นี้อย่างเร่งด่วนที่สุด พร้อมยืนยันว่าจะไม่ทอดทิ้งผู้เสียหาย และให้ความเป็นธรรมกับทุกฝ่ายอย่างแท้จริง ... นายสิริพงศ์กล่าวอีกว่า ขอให้สังคมและสื่อมวลชน ช่วยกันตรวจสอบข้อมูลอย่างรอบคอบ และอย่าเพิ่งด่วนสรุปว่ามีการใช้วิธีแทรกแซงหรือทุจริตใดๆเกิดขึ้นกับการประกาศรายชื่อรอบใหม่ ส่วนกรณีที่มีข้อสงสัยเกี่ยวกับนามสกุลของผู้สอบที่ตรงกับนามสกุลของผู้อำนวยการโรงเรียนในจังหวัดใกล้เคียง อาจเป็นเรื่องที่ไม่เกี่ยวข้องกับการสอบครั้งนี้ เนื่องจากเป็นคนละเขตพื้นที่ ขอให้ประชาชนเชื่อมั่นในกระบวนการตรวจสอบของคณะกรรมการสอบสวนจะดำเนินการอย่างละเอียด โปร่งใส เพื่อให้ผลลัพธ์ที่ออกมานั้นสะท้อน ถึงความเป็นธรรม และความชัดเจนในทุกประเด็นว่าที่ ร.ต.ธนุ วงษ์จินดา เลขาธิการคณะกรรมการ การศึกษาขั้นพื้นฐาน (กพฐ.) กล่าวว่า ขณะนี้ตั้งคณะกรรมการสอบข้อเท็จจริง ผอ.สพม.สระแก้วแล้ว จะส่งนิติกรจาก สพฐ.ลงพื้นที่ตรวจสอบที่มาที่ไปของเรื่องที่เกิดขึ้นว่าข้อเท็จจริงเป็นเช่นไร จะต้องดำเนินการให้แล้วเสร็จสรุปผลภายใน 7 วัน เพราะเป็นเรื่องที่สังคมกำลังจับตามอง สพฐ.จะปล่อยเรื่องนี้ไปไม่ได้ เพราะเป็นเรื่องของเส้นทางอนาคตการทำงานของคนคนหนึ่ง เขตพื้นที่จะต้องดำเนินการให้รอบคอบกว่านี้ จะมาบอกเพียงว่าเป็นความผิดพลาดเนื่องจากเขตพื้นที่ที่ตั้งใหม่ไม่ได้อย่างเด็ดขาด เรื่องนี้มีความน่าสงสัยในหลายประเด็นของการประกาศรายชื่อ ทั้งที่ฉบับแรกมีตราประทับและอีกฉบับที่ประกาศรายชื่อใหม่ไม่มีตราประทับ หากข้อสอบมีความผิดพลาดเกิดขึ้นในการให้คะแนน เป็นไปไม่ได้ที่รายชื่อผู้สอบได้ลำดับหนึ่งจะมีรายชื่อหายไป อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "society",
    "date": "14 ก.ย. 2567 07:45 น.",
    "publisher": "Thairath",
    "url": "https://www.thairath.co.th/news/society/2814312"
  },
  {
    "data": "เอริก เทน ฮาก กุนซือแมนเชสเตอร์ ยูไนเต็ด ออกมาเปิดใจก่อนพาทีมบุกเยือน เซาแธมป์ตัน ศึกพรีเมียร์ลีกเย็นวันนี้ วันที่ 14 ก.ย. 67 เอริก เทน ฮาก ผู้จัดการทีม “ปิศาจแดง” แมนเชสเตอร์ ยูไนเต็ด เชื่อมั่น จะสามารถพาปิศาจแดงประสบความสำเร็จได้อีกแน่ เพราะตนและผู้บริหารของสโมสรกำลังทำงานร่วมกันอย่างต่อเนื่อง เทน ฮาก กล่าวว่า “ในวงการฟุตบอล คุณต้องชนะ คุณต้องคว้าแชมป์ นั่นคือสิ่งที่ชัดเจน ก็อย่างที่ผมเคยบอกไปว่าผมทำสำเร็จที่นี่แล้ว เป็นเรื่องดีที่ผู้นำคนใหม่ยอมรับเรื่องนี้ พวกเขาบอกเรื่องนี้ และเราก็อยู่ที่นี่ด้วยกัน เรากำลังทำงานร่วมกันเพื่อให้ประสบความสำเร็จมากขึ้น เพราะเรามีเป้าหมายที่สูงกว่าที่เราทำสำเร็จไปแล้ว\" ส่วนประเด็น มัตไธส์ เดอ ลิกต์ สร้งความผิดพลาดในเกมทีมชาติ และ คาเซมิโร ฟอร์มตก นั้น เทน ฮาก กล่าวว่า “ผมรู้จัก เดอ ลิกต์ เป็นอย่างดี เขาจะเอาชนะเรื่องนั้นและกลับมาได้แน่ นั่นเป็นสถานการณ์ในทีมชาคิ ไม่ใช่สโมสร ดังนั้นผมจึงไม่กังวลเรื่องนี้ เขาต้องเจอกับช่วงปรีซีซั่นที่ยากลำบากมากเพราะเขาไม่ได้ลงเล่นเลย ดังนั้นแน่นอนว่าเขายังไม่อยู่ในจังหวะ เขายังไม่พร้อมเต็มที่ แต่เมื่อทุกอย่างพร้อม คุณจะเห็นคุณภาพที่แตกต่างออกไป” “คาเซมิโร มีประสบการณ์ และผมคิดว่านี่ไม่ใช่ครั้งแรกที่เขาต้องรับมือกับเกมที่ย่ำแย่ ตอนนี้เขาต้องผ่านมันไปให้ได้ แต่นั่นก็เป็นเรื่องปกติในชีวิต มีทั้งช่วงสูงสุดและช่วงต่ำสุดในชีวิตของคุณและในชีวิตของนักฟุตบอล เขารู้ว่าต้องรับมือกับมันอย่างไร” สำหรับ เทน ฮาก เคยพา แมนเชสเตอร์ ยูไนเต็ด คว้าแชมป์ไปแล้ว 2 รายการ คือ คาราบาว คัพ 2022-23 และ เอฟเอ คัพ 2023-24",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814305"
  },
  {
    "data": "ขึ้นแท่นว่าที่เจ้าสาวคนล่าสุดหลังนางเอกสาว“แต้ว ณฐพร เตมีรักษ์”ถูกแฟนหนุ่ม“ณัย ประณัย พรประภา”ทำเซอร์ไพรส์คุกเข่าขอแต่งงานสุดอบอุ่นโรแมนติก เจอ แต้ว งานแถลงข่าวการจัดงาน Siam Paragon Bangkok International Fashion Week 2024 ณ SCBX NEXT STAGE ชั้น 4 สยามพารากอน เล่าโมเมนต์สำคัญพร้อมเปิดใจถึงรูปสุดแซ่บในชุดชั้นในที่หายไปจากไอจีแล้ว เลยถามเริ่มจาก “ยังจำโมเมนต์นั้นได้ไม่ได้โดนหลอกล่อเพียงแต่ว่ามีการบอกว่าจะมีการจัดงานดินเนอร์ของเพื่อนตอนเย็น มีคุณแม่ พี่ ครอบครัวที่ถูกเชิญมาด้วยเพื่อจะไปงานนั้นก่อนไปถึงงานนั้นก็ไปพักที่บ้านของประณัยของครอบครัวที่เขาใหญ่ ไปถึงก็มีการชวนว่าไปปิกนิกกัน เอากิมมิกว่าเราจะไปวิมเบอร์ดัน คือที่วิมเบอร์ดันเค้าจะทานสตรอว์เบอร์รี แอนด์ครีมกับแชมเปญ แต้วก็อาสาทำให้ ผสมโรงเป็นเรื่องเป็นราวน่าเชื่อๆ ก็เลยถูกเซอร์ไพรส์” ... “ตกใจสิ แต้วจำได้ว่าก่อนเซย์เยสเราแค่พูดว่าจริงเหรอๆ ก่อนหน้านี้ไม่มีพิรุธเลย ดูสภาพรูปได้ว่าตกใจจริงๆ เค้าเตรียมการมาดีมาก ไม่คิดว่าจะมีใครเซอร์ไพรส์เราได้สำเร็จ แต่เค้าทำสำเร็จ เค้าเล่าว่าที่เลือกโมเมนต์แบบนี้เพราะเค้ารู้ว่าเรารักครอบครัวมากๆ คิดว่าโมเมนต์สำคัญแบบนี้อยากให้มีคนที่เรารักอยู่รอบๆ เราก็มีครอบครัว มีแมทกับมิวไป ซึ่งเราก็ไม่รู้มาก่อนว่าเค้าจะไป” “ประโยคคลาสสิกธรรมดา Will you marry me? เค้าก็มีเอาผ้าพันคอมาให้ ซึ่งเค้าออกแบบเอง แต้วว่าแค่นี้ มันก็พิเศษแล้ว ตอนนั้นเค้าบอกว่ามันเป็นของขวัญจากแอนนิเวอร์ซารี่ที่เค้ายังไม่ได้ให้ ให้ไม่ทัน ซักพักนึงถึงจะรู้ว่านี่คือเรื่องราวของเรา เสียดายเหมือนกันที่ไม่ได้เตรียมตัว อีกมุมก็รู้สึกว่าดีแล้วไม่งั้นโป๊ะมากแน่นอนไม่เคยฝันหรือจินตนาการอะไรแบบนี้ไว้เลย มันเรียลมาก ไม่เหมือนในละครที่เคยเล่นๆมา” “กำหนดวันแล้วเรียบร้อยเป็นช่วงมกราคมปีหน้า ซึ่งเร็วมาก” “น่าจะใกล้ๆกัน งานที่คิดไว้คือเรียบง่ายในแบบเรา เราชอบงานดีไซน์เหมือนกันน่าจะมีจุดร่วมตรงนั้น แต่คงเป็นเราที่ตัดสินใจ เค้าบอกแต้วทำเลย พอเป็นงานของคนสองคนเราก็อยากให้ทั้งคู่ได้มีส่วนร่วม ให้มันมาจากความเป็นตัวตนของเราทั้งคู่ เป็นงานวันเดียวกันไปเลยเหนื่อยทีเดียวครบจบในวันเดียวเลย” “ไม่ได้มีคอนเซปต์อะไร เกิดจากแค่ว่าเราไม่ได้มีพอร์เทรตสวยๆ แล้วเราชื่นชอบผลงานช่างภาพคนนี้อยู่แล้ว ก็เลยชวนกันมาถ่าย ส่งเรฟเฟอเรนซ์กัน ไอเดียคือเหมือนปาร์ตี้กันอยู่ในโรงแรมแค่นั้น หนึ่งในนั้นก็เป็นชุดที่เห็นกัน” “ไม่ได้คิดหนักขนาดนั้นเพราะในมุมมองของแต้วเองแต้วก็เคยใส่ถ่ายชุดว่ายน้ำอยู่แล้ว เพราะเราทำแบรนด์ชุดว่ายน้ำ ชุดออกกำลังกาย แต่ที่ดูดาเมจแรงก็อาจจะคนตีความว่าเป็นชุดชั้นใน มันก็ชุดชั้นในนั่นแหละแต่เรามองว่าไม่ได้ต่างจากชุดว่ายน้ำ ด้วยท่าโพสเราก็ไม่ได้รู้สึกว่าเซ็กซี่อะไรขนาดนั้นแค่อยากส่งภาพที่มีความสวยงามในแง่ของแสง” ... “(ยิ้ม) ขอบคุณพี่หอมค่ะที่ช่วยปกป้อง เรามาเห็นตอนมีข่าว เราก็รู้สึกว่าไม่ได้โทรม เพราะถ้าโทรมเราคงไม่ลง เรารู้สึกว่าเราสวยของเรามุมนั้น” “ลบค่ะ คุณแม่ไม่ค่อยแฮปปี้เท่าไหร่ (หัวเราะ)” “ใช่ ด้วยการตัดสินใจของเราเองเราก็มองว่าไม่ได้โป๊ไปกว่าชุดว่ายน้ำ คือแม่ได้สั่งให้ลบ แต่ดูแล้วถ้าไม่มีในไอจีแม่จะแฮปปี้กว่า ก็เลยโอเคค่ะถ้าเป็นความสุขของแม่ ลูกสาวอะเนอะ เราก็เข้าใจในมุมของแม่ เค้ามองถึงความเหมาะสมมันก็เป็นเรื่องของภาพลักษณ์ด้วย” “ก็ไม่ค่อยชอบเหมือนกัน เราก็พยายามโน้มน้าวอยู่ แต่กลายเป็นว่าแม่ผนึกกำลัง เราก็โอเคเข้าใจๆ”. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "entertain",
    "date": "14 ก.ย. 2567 07:40 น.",
    "publisher": "Thairath",
    "url": "https://www.thairath.co.th/entertain/celeb/2814202"
  },
  {
    "data": "สารเคมีรั่วกระจายกลิ่นฉุนพนักงานโรงผลิตเหล็กมีอาการ อาเจียน ปวดหัวและลิ้นชารวม 21 คน หัวหน้างานรีบสั่งให้วิ่งออกจากโรงงาน อาสากู้ภัยลำเลียงผู้บาดเจ็บส่ง รพ. ขณะที่ เจ้าหน้าที่ตรวจสอบโรงงานผลิตเหล็กไม่พบสารพิษรั่วไหล คาดเป็นโรงงานที่อยู่ในพื้นที่ใกล้เคียงอยู่ระหว่าง ตรวจสอบในวันที่ 14 ก.ย.นี้ เหตุสารเคมีรั่วไหลภายในโรงงาน พนักงานวิ่งหนีกันอลหม่านรายนี้ เปิดเผยเมื่อเวลา 16.00 น. วันที่ 13 ก.ย. ร.ต.อ.อะลาม ครุฑจู รอง สว.(สอบสวน) สภ.บางโทรัด อ.เมืองสมุทรสาคร รับแจ้งเหตุพนักงานสูดสารเคมีได้รับบาดเจ็บหลายคนที่บริเวณหน้าบริษัท สิน หมื่น แสน จำกัด ตั้งอยู่เลขที่ 3/10 หมู่ 1 ต.ชัยมงคล ไปตรวจสอบพร้อมด้วย ร.ต.ประพันธ์ ถึกสกุล นายอำเภอเมืองสมุทรสาคร นายมานะ เปาทุย สาธารณสุขอำเภอเมืองสมุทรสาคร เจ้าหน้าที่สำนักงานอุตสาหกรรมจังหวัดสมุทรสาคร เจ้าหน้าที่กู้ชีพจากโรงพยาบาลสมุทรสาคร รพ.เอกชัย รพ.มหาชัย 1 รพ.เจษฎา รพ.วิภาราม รพ.บ้านแพ้ว และเจ้าหน้าที่มูลนิธิการกุศลสมุทรสาคร นำรถพยาบาลมาร่วมสนับสนุน ที่เกิดเหตุเป็นโรงงานผลิตเหล็กและเหล็กกล้าขั้นมูลฐาน ที่หน้าโรงงานพบพนักงาน 21 คน มีอาการอาเจียน ปวดหัว บางรายเป็นลมหมดสติ เจ้าหน้าที่ระดมกำลังปฐมพยาบาลและลำเลียงผู้บาดเจ็บนำส่งโรงพยาบาล สอบถามพนักงานทราบว่า ช่วงเกิดเหตุคนงานทำงานอยู่ในโรงงานได้กลิ่นคล้ายคลอรีนหรือไฮเตอร์ลอยมาอย่างต่อเนื่อง กลิ่นเริ่มแรงขึ้นเรื่อยๆ รู้สึกแสบตาและอาเจียน หัวหน้ารีบแจ้งให้พนักงานทั้งหมดออกมาข้างนอก เพราะว่าอากาศถ่ายเทดีกว่า ด้านนายสุชาติ คงฉิม อายุ 58 ปี เจ้าของบริษัท สิน หมื่น แสน จำกัด เปิดเผยว่า ขณะเกิดเหตุตนเดินอยู่ในสวนภายในโรงงาน เห็นพนักงานวิ่งแตกตื่นออกมาจากโรงงาน บางรายมีอาการอาเจียน ตนได้กลิ่นคล้ายๆโซดาไฟกับกำมะถัน กลิ่นแรงมากรีบให้พนักงานออกจากโรงงาน พนักงานได้รับผลกระทบ 21 คน มีอาการคลื่นไส้ อาเจียน และลิ้นชา ขณะนี้นำส่งไปรักษาที่โรงพยาบาลหมดแล้ว ส่วนสารเคมีไม่ได้เกิดภายในโรงงานอยู่ระหว่างตรวจสอบพื้นที่ใกล้เคียง ... ขณะที่ ร.ต.ประพันธ์ ถึกสกุล นายอำเภอเมืองสมุทรสาคร กล่าวว่า พนักงานได้กลิ่นคลอรีนทำให้เกิดความระคายเคืองทั้งด้านทางเดินหายใจ วิงเวียน ศีรษะ แสบคอ และแสบจมูก ตนพร้อมด้วยหน่วยงานที่เกี่ยวข้องประกอบด้วยอุตสาหกรรมจังหวัด สิ่งแวดล้อมจังหวัด สาธารณสุข องค์กรปกครองส่วนท้องถิ่นและหน่วยงานที่เกี่ยวข้องตรวจสอบบริษัท สิน หมื่น แสน จำกัด เป็นโรงงานผลิตเหล็กไม่มีสารเคมีรั่วไหล จากนั้นเข้าไปตรวจดูภายในบริษัท เจแอล เชมโทนิค จำกัดอยู่บริเวณใกล้เคียง เพื่อดูว่าในส่วนของโรงงานตรงนี้มีอะไรเกิดการรั่วไหลบ้างหรือไม่ เจ้าของโรงงานพาไปดูทุกจุดไม่พบการรั่วไหลหรือการฟุ้งกระจายของสารคลอรีนหรือสารเคมีอื่นๆ ดังนั้น โรงงานเจแอล ไม่น่าจะใช่สาเหตุของการเกิดกลิ่นสารเคมีรั่วไหล ร.ต.ประพันธ์กล่าวอีกว่า เจ้าหน้าที่ขยายวงกว้างตรวจโรงงานที่อยู่ใกล้กันติดคลองท่าแร้งอยู่ในพื้นที่ ต.บางโทรัด อยู่ระหว่างประสานไปยังนายก อบต.บางโทรัด แจ้งว่าวันที่ 14 ก.ย.จะเข้าไปตรวจสอบเพื่อหาต้นเหตุทำสารเคมีรั่วไหล สำหรับพนักงานที่ได้รับผลกระทบทั้งหมด 21 ราย อาการหนัก 2 ราย มีอาการอาเจียนและเป็นลม ส่วนที่เหลืออาเจียนและวิงเวียนศีรษะอยู่ในระหว่างการดูแลของแพทย์ อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "14 ก.ย. 2567 07:32 น.",
    "publisher": "Thairath",
    "url": "https://www.thairath.co.th/news/local/central/2814311"
  },
  {
    "data": "เปิดฉากละครใหม่ไทยรัฐทีวีเรื่อง“ก.แกงพานิชย์”ด้วยตอน“เรื่องพังของแกงไก่”เมื่อ “แกงไก่” (นำแสดงโดย กิดาการ ฉัตรแก้วมณี) ทะเลาะกับ “ตาโฮ๊ะ” ผู้เป็นพ่อเพราะพ่ออยากให้เชฟสืบสานกิจการร้าน “ก.แกง พานิชย์” แกงไก่ จึงออกจากบ้านเพื่อเดินตามความฝันทางดนตรีด้วยตัวคนเดียวแต่กลับไปไม่ถึงฝั่ง แกงไก่ จึงหันไปเอาดีทางด้านฟู้ดสไตลิสต์ร่วมงานกับรายการทีวีชื่อดังแห่งหนึ่ง ... แกงไก่ จะประสบความสำเร็จมั้ย ร่วมกันติดตามเรื่องราวความกลมกล่อม รสชาติหวานปนขมในชีวิตของ แกงไก่ ใน “ก.แกง พานิชย์” วันเสาร์นี้ 21.30 น. เป็นต้นไปทางไทยรัฐทีวี 32. เม้าท์ชัด จัดทุกตอน ติดตามได้ที่www.thairath.co.th/novelและ Facebook Fanpage :นิยายไทยรัฐ",
    "category": "novel",
    "date": "14 ก.ย. 2567 07:25 น.",
    "publisher": "Thairath",
    "url": "https://www.thairath.co.th/novel/news/2814203"
  },
  {
    "data": "“นายกฯอิ๊งค์” ถือฤกษ์ดีวันมังกร สักการะสิ่งศักดิ์สิทธิ์ประจำทำเนียบฯ เป็นสิริมงคล รองนายกฯ-รมต. ร่วม พิธี “คุณหญิงอ้อ”- ครอบครัวมาก่อนหน้า เลี่ยงสื่อไม่อยากเป็นข่าว อภิปราย นโยบายวันที่ 2 กร่อย ฝ่ายค้านอัดไร้มาสเตอร์แพลน พัฒนาแรงงาน สส.ปชน.ทวงนโยบายสิทธิอนามัยเจริญพันธุ์ “เสี่ยแดง” โว 2 ชาติมหาอำนาจมองไทย คือเพื่อน ย้ำมาตรการกระตุ้น ศก.จะทยอยออกมาดึง ต่างชาติลงทุนเอนเตอร์เทนเมนต์คอมเพล็กซ์ ปธ.วิปฝ่ายค้านบ่นเซ็งองครักษ์ “นายใหญ่” ทำลายจังหวะ ขอนายกฯเปิดใจกว้างกับวาทกรรม “ฝ่ายแค้น” “พิชัย” ดับฝันดิจิทัลฯเฟส 2 ไม่ทันปีนี้ “เสี่ยอ้วน” ลั่นทำได้ เมื่อไหร่ก็เมื่อนั้น “เด็จพี่” บี้ “ลุงป้อม” ชง กกต.ถอดถอนพ้น สส. “ปกรณ์วุฒิ” รับลูกสอบถ้าพบทุจริต “ไพบูลย์” โต้กลับจ่อฟ้อง “ดนัย-ช่อง 9” แพร่คลิปเสียง “ประเสริฐ” ผวาสั่ง EOD สแกนเครื่องดักฟังที่ทำเนียบ น.ส.แพทองธาร ชินวัตร นายกรัฐมนตรี ถือฤกษ์ดีวันมังกร เข้ากราบสักการะสิ่งศักดิ์สิทธิ์ประจำทำเนียบรัฐบาล เพื่อความเป็นสิริมงคลในการทำงาน โดยมีบรรดารองนายกฯ และรัฐมนตรี มาร่วมพิธีกันพร้อมหน้า ขณะที่คนในครอบครัวชินวัตรมาไหว้ก่อนหน้า 1 วัน เนื่องจากคุณหญิงพจมาน ดามาพงศ์ มารดา ต้องการเลี่ยงสื่อมวลชน เมื่อเวลา 07.39 น. วันที่ 13 ก.ย. ที่ทำเนียบรัฐบาล น.ส.แพทองธาร ชินวัตร นายกรัฐมนตรี เข้ากราบสักการะสิ่งศักดิ์สิทธิ์ประจำทำเนียบรัฐบาล เพื่อความเป็นสิริมงคลในการทำงาน มีนายภูมิธรรม เวชยชัย รองนายกรัฐมนตรี และ รมว.กลาโหม นายสุริยะ จึงรุ่งเรืองกิจ รองนายกรัฐมนตรี และ รมว.คมนาคม นายพิชัย ชุณหวชิร รองนายกรัฐมนตรีและ รมว.คลัง นายอนุทิน ชาญวีรกูล รองนายกรัฐมนตรีและ รมว.มหาดไทย นายประเสริฐ จันทรรวงทอง รองนายกรัฐมนตรี และ รมว.ดิจิทัลเพื่อเศรษฐกิจและสังคม น.ส.จิราพร สินธุไพร รมต.ประจำสำนักนายกรัฐมนตรี นายชูศักดิ์ ศิรินิล รมต.ประจำสำนักนายกรัฐมนตรี น.ส.ธีรรัตน์ สำเร็จวาณิชย์ รมช.มหาดไทย ร่วมพิธี ทันทีที่มาถึงนายกฯขึ้นไปยังตึกไทยคู่ฟ้า สักการะพระพรหม ก่อนลงมาสักการะศาลพระภูมิ ศาลตา-ยาย ด้วยเครื่องสักการะพวงมาลัย ดอกไม้ พร้อมชุดผลไม้ อาหารคาวหวาน เช่น แกงจืด ผัดถั่ว แกงหน่อไม้ ขนมทองหยิบ ทองหยอด ระหว่างสักการะศาลพระภูมิ ตรงกับเวลา 08.00 น. ทำเนียบฯได้เปิดเพลงชาติไทยพร้อมเชิญธงชาติขึ้นสู่ยอดเสา นายกฯ รองนายกฯ และรัฐมนตรี ร่วมกันยืนตรงเคารพธงชาติ และร้องเพลงชาติไทยพร้อมกัน ... หลังสักการะสิ่งศักดิ์สิทธิ์ประจำทำเนียบฯ ผู้สื่อข่าวสอบถามว่าได้ขอพรอะไร น.ส.แพทองธารหยอกผู้สื่อข่าวกลับว่า บอกไม่ได้ เดี๋ยวไม่เป็นจริง เมื่อสักครู่ได้บอกรองนายกฯว่าเป็นการเริ่มต้นที่ดี จะได้สบายใจ เมื่อถามว่าวันที่ 12 ก.ย. เข้ามาสักการะเป็นการส่วนตัวแล้ว สรุปฤกษ์จริงของนายกฯคือ วันที่ 12 ก.ย. หรือ 13 ก.ย. น.ส.แพทองธารตอบว่า ความในใจอยากให้คุณแม่มา แต่คุณแม่ไม่ชอบออกสื่อเลยมาวันที่ 12 ก.ย. ผู้สื่อข่าวรายงานว่า เมื่อวันที่ 12 ก.ย. คุณหญิงพจมาน ดามาพงศ์ มารดา นายปิฎก สุขสวัสดิ์ สามี และ น.ส.พินทองทา ชินวัตร คุณากรวงศ์ พี่สาว มาร่วมสักการะสิ่งศักดิ์สิทธิ์ประจำทำเนียบฯก่อนแล้ว สำหรับวันที่ 13 ก.ย. ถือเป็นวันมังกร ฤกษ์ดีของ น.ส.แพทองธาร และปีนี้เป็นปีมะเส็ง ที่ตามความเชื่อทางจีนคือปีมังกร เมื่อเวลา 09.00 น. วันที่ 13 ก.ย. ที่รัฐสภา มีการประชุมรัฐสภา รับฟังการแถลงนโยบายของคณะ รัฐมนตรีต่อรัฐสภา ต่อเนื่องเป็นวันที่ 2 ก่อนเริ่มประชุม นายมงคล สุระสัจจะ ประธานวุฒิสภา ในฐานะรอง ประธานรัฐสภา ทำหน้าที่ประธานการประชุม แจ้งเวลา อภิปรายที่เหลือของแต่ละฝ่าย นายสหัสวัต คุ้มคง สส.ชลบุรี พรรคประชาชน (ปชน.) เริ่มอภิปรายคนแรก ท้วงติงนโยบายด้านแรงงานว่า แผนพัฒนาแรงงานของ รัฐบาลขาดมาสเตอร์แพลน ทำให้การพัฒนาอาจเป็น ไปไม่ได้ตามเป้าหมายใหญ่โต อาทิ การพัฒนาแรงงาน ด้านอีวี ที่หลายโรงงานดีเลย์ไปเยอะมาก ถ้าถึงเวลาแล้วเขาไม่มีผลิต เบี้ยวปิดโรงงานหนีรัฐบาล จะมี มาตรการอย่างไร การเดินไปข้างหน้านั้นดี แต่ถ้าเดินไป แบบนี้เกรงว่านี่คือการปิดตาเดินเข้าป่าเข้ารกเข้าพง นายพิชัย นริพทะพันธุ์ รมว.พาณิชย์ ชี้แจงว่า เศรษฐกิจของเราตกต่ำมานานแล้ว เราโตแค่ 1.9% อยากให้ทุกคนร่วมมือกันประเทศเราจะได้เจริญ ต้องยอมรับว่ารัฐบาลชุดนี้โชคดี สงครามการค้าเกิดขึ้นแน่ แต่โอกาสของไทยอยู่ตรงนี้ เพราะไทยได้ประโยชน์ที่ว่าสหรัฐอเมริกาและจีนต่างมองว่าเราเป็นเพื่อน นี่คือโอกาสที่เราจะกลับมา จีนไปหาที่ลงทุน หลายประเทศแต่มาจบที่ไทย ที่เขาไม่ไปเวียดนาม เพราะเขาไม่ย้ายจากคอมมิวนิสต์ไปคอมมิวนิสต์ ส่วนเรื่องสินค้าจีนเราไม่อยากให้ไปโจมตีมากนัก ได้คุยกับสถานทูตจีนเขาบอกว่าอย่าทำให้จีนเป็นผู้ร้ายเลย เขาอยากให้ความรู้สึกของคนไทยดีกับเขา เราคงไม่ใช้ความรุนแรง ถ้าวันดีคืนดีจีนบอกว่า ไม่ซื้อทุเรียนเราจะหายไปเป็นแสนล้าน หรือเขาไม่ส่ง นักท่องเที่ยวมาเราก็เสียหาย ส่วนเรื่องสินค้าเกษตร กระทรวงพาณิชย์ดำเนินการเชิงรุก เรารู้ล่วงหน้าว่า แต่ละเดือนจะมีผลผลิตอะไรออกมา และมีขั้นตอนอย่างไรที่จะทำให้มีราคาสูงขึ้น ประเทศเราจะพัฒนาต่อไป ด้วยการเป็นมิตรกับทุกฝ่าย ทั้งสหรัฐอเมริกา อินเดีย จีน ยืนยันว่าอีกไม่นานรัฐบาลจะทยอยมีเรื่องต่างๆออกมา จะช่วยประชาชนอย่างไร และพัฒนาประเทศได้ นายเผ่าภูมิ โรจนสกุล รมช.คลัง ชี้แจงว่า โครงการดิจิทัลวอลเล็ตคือ การส่งเสริมให้การคลัง แข็งแรง การกระจายเม็ดเงินต้องเกิดในเดือน ก.ย.นี้ ส่วนภาคการผลิตที่ยังไม่ฟื้น กระทรวงการคลังจะประคอง ด้วยสินเชื่อ และสินเชื่อดอกเบี้ยต่ำผ่านธนาคาร (ซอฟต์โลน) รวมถึงกลไกค้ำประกันสินเชื่อกับ เอสเอ็มอี เพื่อให้ธนาคารปล่อยสินเชื่อ กลไกดังกล่าว เพื่อประคองการผลิต รอการบริโภคเข้ามาเชื่อมผ่านโครงการดิจิทัลวอลเล็ต สิ่งที่รัฐบาลเห็นและทำเป็นดีเอ็นเอ คือ ใช้เงินใหม่ ที่ผ่านมารัฐบาลนายเศรษฐา ทวีสิน อดีตนายกฯ เดินสายไปต่างประเทศ ดึงนักลงทุนต่างชาติ การเสนอเอนเตอร์เทนเมนต์คอมเพล็กซ์ จึงเป็นการลงทุนใหม่ให้ต่างชาติมาลงทุน ในไทย สร้างงานสร้างอาชีพ รวมถึงการแก้ไขกฎหมาย ดึงสถาบันการเงิน หลักทรัพย์มาตั้งถิ่นฐานในไทย ให้เศรษฐกิจโตก้าวกระโดด ต่อมา น.ส.ภคมน หนุนอนันต์ สส.บัญชีรายชื่อ พรรค ปชน. อภิปรายว่า ในฐานะคนใต้เคยได้ยินหลายครั้ง ว่าภาคใต้โดนกลั่นแกล้ง โดนคำสาป ถ้าไม่เลือกก็จะไม่นำงบมาบริหารพัฒนาภาคใต้ให้ นี่อาจเป็นเหตุผลให้พรรคร่วมรัฐบาลน้องใหม่ตัดสินใจร่วมรัฐบาล รัฐบาลนี้ทำให้ตาสว่างว่าคนที่เคยต่อว่าเคยวิพากษ์วิจารณ์ พูดจาให้ร้าย สุดท้ายก็อยากไปร่วมรัฐบาล ยอมไปหมด แบบนี้แถวบ้านไม่ได้เรียกว่าร่วม แต่เรียกว่าพลอยเป็นรัฐบาลกับเขา คนใต้ถือเรื่องเกียรติ ศักดิ์ศรี สัจจะวาจา การเลือกตั้งครั้งหน้าประชาชนทั้ง ประเทศและคนใต้ต้องคิดแล้วว่าจะเลือกนักการเมือง หรือพรรคที่มีสัจจะวาจา ตรงไปตรงมา หรือจะเลือกพรรค และนักการเมืองที่ใช้ประชาชนบังหน้า แล้ว สับปลับกลับไปกลับมา น.ส.ภัสริน รามวงศ์ สส.กทม. พรรค ปชน. อภิปรายว่า ตั้งคำถามและชวนสงสัยว่านโยบายหาเสียง ของพรรคเพื่อไทยเมื่อปี 2566 มาจนถึงการจัดตั้งรัฐบาลนายเศรษฐา ทวีสิน กับนโยบายส่งเสริมพัฒนา ศักยภาพทักษะคนไทยทุกคน แต่จนถึงขณะนี้กลับ ไม่มีการเคลื่อนไหวใดๆ ไม่มีแม้แต่คำว่าผ้าอนามัย ไม่มีการพูดถึงการจัดเก็บ เลยตั้งคำถามว่า สิทธิอนามัย เจริญพันธุ์ ความเท่าเทียมทางเพศนี้หายไปไหน นายกฯ และ ครม. ต่างมาจากชนชั้นนำ อาจคิดว่าเรื่องนี้เป็น เรื่องเล็กน้อย การเข้าถึงผ้าอนามัยจะเป็นวาระระดับชาติ ได้อย่างไร แต่รัฐบาลอย่าลืมว่ายังมีเด็กหญิงที่ยากจนไม่มีแม้แต่เงินจะไปโรงเรียน คิดว่าน้องๆเหล่านี้จะเจียดเงินซื้อผ้าอนามัยในขณะที่เขายังไม่มีแม้กระทั่งเงินประทังชีวิตอย่างไร หวังว่ารัฐบาล น.ส.แพทองธาร จะขจัดความยากจนประจำเดือน หรือ Period Poverty ให้หมดไปจากทุกพื้นที่ในประเทศไทย นายชวน หลีกภัย สส.บัญชีรายชื่อ พรรคประชาธิปัตย์ ลุกขึ้นอภิปรายว่า เมื่อวันที่ 12 ก.ย.ปีที่แล้ว ได้อภิปรายนโยบายรัฐบาลนายเศรษฐา ทวีสิน ถึงปัญหาจังหวัดชายแดนใต้ ที่ไม่ถูกบรรจุไว้ ในนโยบายของรัฐบาล มารัฐบาลนี้ได้บรรจุเรื่องนี้ไว้ ในหน้า 12 แม้จะเป็นหนึ่งบรรทัดก็แสดงให้เห็นว่า ยอมรับว่าเป็นเรื่องสำคัญ เราจะผิดพลาดจากนโยบายเศรษฐกิจขาดทุนไปกี่หมื่นกี่แสนล้านบาท ไม่สำคัญเท่ากับชีวิตคน 7 500 คน ที่เสียไปจากความผิดพลาดของนโยบายด้านความมั่นคง นโยบายเหล่านี้จะเกิด ผลสำเร็จได้ ขอให้น้อมนำแนวพระราชดำรัสที่ทรงให้มา ปรับใช้ในการบริหารราชการแผ่นดิน และทำตามคำปฏิญาณ การปฏิญาณตนตามที่กล่าวมานี้รัฐบาลก่อนๆไม่ปฏิญาณหรือ รัฐบาลก่อนๆก็ปฏิญาณ รัฐบาลทุกชุดต้องปฏิญาณ แล้วทำไมปฎิญาณแล้วถึงมีปัญหา มีอันเป็นไป ถูกดำเนินคดีต้องจำคุก คำตอบคือแม้ปฏิญาณไปแล้ว แต่ไม่ปฏิบัติ สุดท้ายจึงอยู่ที่ภาคปฏิบัติที่จะทำให้นโยบายของรัฐบาลประสบความสำเร็จ เป็นประโยชน์ต่อประเทศชาติและประชาชน ไม่ใช่ประโยชน์ของพรรคการเมือง นายปกรณ์วุฒิ อุดมพิพัฒน์สกุล สส.บัญชีรายชื่อ พรรคประชาชน ประธานวิปฝ่ายค้าน ให้สัมภาษณ์ถึงภาพรวมการแถลงนโยบายของรัฐบาลว่า หลายคนเป็นห่วงเรื่องบรรยากาศในสภาฯ ที่มีการประท้วงหลายรอบไม่ให้พูดถึงเรื่องอดีต ทั้งที่พรรคร่วมรัฐบาลพูดมาตลอดว่ารัฐบาลนี้สืบทอดเจตนารมณ์จากรัฐบาลเดิม แต่พอฝ่ายค้านพูดถึงรัฐบาลเดิมกลับประท้วง แต่ตัวเองกลับพูดถึงรัฐบาลเดิมบ่อยครั้ง และทุกคนที่อภิปรายถึงเป็นบุคคลสาธารณะ เป็นข้อเท็จจริงที่เกิดขึ้น เป็นการตั้งคำถามว่ารัฐบาลนี้จะทำต่ออย่างไร สภาฯ แห่งนี้ประชาชนเลือกให้เรามาพูดถึงเรื่องข้างนอกที่กระทบต่อชีวิตประชาชน ดังนั้นการเคร่งครัดไม่ให้พูดถึงคนนอก ทำให้สภาฯ ทำงานได้ไม่เต็มที่ ประชาชนเลือกเรามาให้พูดถึงปัญหาของเขา ไม่ได้เลือกเรามาให้คุยกันเอง กังวลจะเป็นบรรทัดฐานที่ไม่ดีในอนาคต ผู้สื่อข่าวถามว่าสังคมตั้งข้อกังขาว่านายทักษิณ ชินวัตร อดีตนายกฯอาจครอบงำ น.ส.แพทองธาร ทำไมพรรคประชาชนไม่พูดถึงเรื่องนี้ นายปกรณ์วุฒิตอบว่า มีหลายคนพูดถึงนายทักษิณแล้วโดนประท้วง ส่วนที่นายกฯขอให้ฝ่ายค้านเลิกเป็นฝ่ายแค้นนั้น ขอฝากไปถึงนายกฯว่า ถ้าติดตามการทำงานในสภาฯ ของพวกเราใน 1 ปี นายกฯคงรู้ว่าเราไม่ได้ทำตัวเป็นฝ่ายแค้น ไม่แน่ใจว่าได้ติดตามการอภิปรายของพรรคประชาชนหรือพรรคร่วมฝ่ายค้านหรือไม่ ทำตัวเป็นฝ่ายแค้นตอนไหน ใครไปบอกให้นายกฯพูดแบบนี้ อยากให้เปิดใจกว้าง ถ้าได้ฟังจริงๆ จะพบว่าเรามีคำแนะนำข้อติติงหลายอย่าง หากนำไปใช้ก็เป็นประโยชน์ และคนที่พูดว่าไม่อยากให้ฝ่ายค้านใช้บ่อยที่สุด คือนายภูมิธรรม เวชยชัย รองนายกฯ และ รมว.กลาโหม ฝ่ายค้านแทบไม่ได้สร้างวาทกรรมอะไร แต่สังเกตว่าเมื่อไหร่ที่นายภูมิธรรมเปิดไมค์ จะมีคำว่าวาทกรรมขึ้นมาทุกครั้ง ไม่รู้ว่าติดใจหรือมีปมอะไรกับคำนี้มาก เดิมจะเปิดอภิปรายทั่วไปตามมาตรา 152 ในสมัยประชุมนี้ แต่เมื่อมีเหตุการณ์ใหญ่ๆ เกิดขึ้นสถานการณ์อาจเปลี่ยน นายพิชัย ชุณหวชิร รองนายกรัฐมนตรีและ รมว.คลัง ให้สัมภาษณ์ถึงการดำเนินโครงการแจกเงิน 1 หมื่นบาทผ่านดิจิทัลวอลเล็ต (ดิจิทัลวอลเล็ต) ต่อเนื่องในเฟส 2 ว่า เราต้องดูสองสามอย่าง ต้องดูความต่อเนื่อง ต้องดูเวลาที่เหมาะสม เมื่อถามว่าเฟส 2 จะได้ภายในปีนี้หรือไม่ นายพิชัยตอบว่า ขอดูก่อน แต่ไม่น่าทันในปี 2567 นี้ เมื่อถามว่างบประมาณที่เหลือจะใช้ในโครงการอะไรถ้าไม่ทำดิจิทัลวอลเล็ต จะนำไปใช้ในโครงการลงทุนหรือไม่ นายพิชัยตอบว่า เป็นเรื่องที่รัฐบาลดูอยู่ เราให้ความสำคัญ อะไรที่สามารถสร้างความเข้มแข็งให้ประเทศ เราจะทำ เมื่อถามว่าใช้การลงทุนในระดับฐานรากหรือไม่ นายพิชัยตอบว่า จะจัดเป็นโครงการสำคัญ สามารถลงไปต่อเนื่อง และเม็ดเงินลงไปได้เร็วที่สุด นายภูมิธรรม เวชยชัย รองนายกรัฐมนตรีและ รมว.กลาโหม กล่าวถึงกรณีหลายคนสงสัยว่าจะเริ่มโครงการดิจิทัลวอลเล็ตเฟส 2 ได้เมื่อไหร่ว่า อย่าเพิ่งคิดไปไกลขนาดนั้น รอดูว่าเฟส 1 ออกมาเป็นอย่างไร มีปัญหาข้อบกพร่องอะไรหรือไม่ เชื่อว่าจะได้เห็นผล รัฐบาลพยายามทำให้ครบวงจรทั้งหมด เมื่อถามย้ำว่าจากการพูดคุยกับผู้บริหารดิจิทัลวอลเล็ตเฟส 2 จะได้ภายในปี 2567 หรือไม่ นายภูมิธรรมตอบว่า รอให้เฟส 1 ออกก่อน สนใจเรื่องเฟส 1 เรื่องที่มีปัญหาหรือไม่มีปัญหาดีกว่า เชื่อว่าเฟส 1 รัฐบาลจะทำได้ดี หลังทำเฟส 1 เสร็จ เฟส 2 จะทำต่อไป เมื่อถามย้ำว่าเฟส 2 จะทำต่อเนื่องโดยไม่เว้นช่วงนานใช่หรือไม่ นายภูมิธรรมตอบว่า เร็วที่สุดเมื่อไหร่ก็เมื่อนั้น เมื่อเวลา 10.00 น. ที่สำนักงานคณะกรรมการการเลือกตั้ง (กกต.) นายพร้อมพงศ์ นพฤทธิ์ อดีตโฆษกพรรคเพื่อไทย ยื่นหนังสือขอให้ถอดถอน พล.อ.ประวิตร วงษ์สุวรรณ อดีตรอง นายกฯ หัวหน้าพรรคพลังประชารัฐ (พปชร.) และ สส.บัญชีรายชื่อ จากกรณีคลิปเสียงหลุด “เรียกรับเงิน” และ “แทรกแซงการแต่งตั้งข้าราชการกระทรวงมหาดไทย” นายพร้อมพงศ์กล่าวว่า คลิปเสียงที่ถูกเผยแพร่ออกมา ถือเป็นพฤติการณ์ผิดทั้งทางกฎหมาย และผิดจริยธรรมร้ายแรง ขอให้ กกต.พิจารณาไต่สวน ส่งเรื่องให้ศาลรัฐธรรมนูญวินิจฉัยตามรัฐธรรมนูญมาตรา 82 ถอดถอน และเพิกถอนสิทธิทางการเมือง ยุบพรรค พปชร. และขอเรียกร้องให้ พล.อ.ประวิตรออกมาขอโทษประชาชน ลาออกจากหัวหน้าพรรค พปชร. และ สส.ให้ลงจากหลังเสืออย่างสง่างาม หมดเวลาของลุงแล้วพักผ่อนเถอะ ขณะที่นายปกรณ์วุฒิ อุดมพิพัฒน์สกุล สส.บัญชีรายชื่อ พรรค ปชน. ประธานวิปฝ่ายค้าน ให้สัมภาษณ์ว่า กรณีคลิปเสียงคล้าย พล.อ.ประวิตร ถ้ามีการใช้อำนาจรัฐพูดถึงเงินผลประโยชน์ที่อาจมีการทุจริต พรรค ปชน.ยินดีตรวจสอบ ส่วนการทำงานเป็นฝ่ายค้านร่วมกับพรรค พปชร. จะคุยกันหลังจากนี้ อย่างการอภิปรายนโยบายรัฐบาลได้แบ่งเวลาให้ พปชร.ทั้ง 2 ฝั่ง เพราะถือว่าเป็น สส. ไม่ได้แบ่งเป็นฝ่ายใด ดังนั้น เรื่องนี้ต้องหาความชัดเจนจากพรรค พปชร.อีกครั้ง นายไพบูลย์ นิติตะวัน เลขาธิการพรรค พปชร. กล่าวว่า ในสัปดาห์หน้าจะยื่นฟ้องดำเนินคดีนายดนัย เอกมหาสวัสดิ์ ผู้จัดรายการ “เจาะลึกทั่วไทย Inside Thailand” รวมถึงรักษาการ ผอ.ใหญ่ และสถานีโทรทัศน์ช่อง 9 MCOT ต่อศาลอาญา ข้อหาหมิ่น ประมาทด้วยการโฆษณา ทำให้เสียชื่อเสียง ถูกดูหมิ่น หรือถูกเกลียดชัง กรณีนายดนัยนำคลิปเสียงมาเผยแพร่ และจะยื่นฟ้องต่อศาลแพ่งเรียกค่าเสียหาย 50 ล้านบาท รวมถึงในวันที่ 16 ก.ย.จะยื่นคำร้องให้คณะกรรมการกิจการกระจายเสียง กิจการโทรทัศน์และกิจการโทรคมนาคมแห่งชาติ (กสทช.) ตรวจสอบและมีคำสั่งระงับการออกอากาศรายการดังกล่าวด้วย วันเดียวกันที่ทำเนียบรัฐบาล เจ้าหน้าที่ตำรวจหน่วยเก็บกู้และตรวจสอบวัตถุระเบิด (EOD) นำอุปกรณ์เครื่องมือเข้ามาตรวจสอบวัตถุต้องสงสัย ที่บริเวณโดยรอบห้องทำงานของนายประเสริฐ จันทรรวงทอง รองนายกรัฐมนตรี และ รมว.ดิจิทัลเพื่อเศรษฐกิจ และสังคม (ดีอี) ที่ชั้น 1 ตึกบัญชาการ 1 ห้องทำงานเดิมของ พล.ต.อ.พัชรวาท วงษ์สุวรรณ อดีตรองนายกฯ และ รมว.ทรัพยากรธรรมชาติและสิ่งเเวดล้อม เพื่อตรวจสอบความเรียบร้อย หรือวัตถุต้องสงสัย เช่น วัตถุระเบิด และป้องกันการติดตั้งอุปกรณ์ดักฟังการสื่อสาร รวมถึงตรวจตราห้องทำงานอื่นที่มีการปรับเปลี่ยน ทั้งนี้ การเข้ามาตรวจสอบของ EOD เป็นไปตามปกติที่มีการเปลี่ยนแปลงทุกครั้ง ที่ทำเนียบรัฐบาล นายอนุทิน ชาญวีรกูล รองนายกฯ และ รมว.มหาดไทย หัวหน้าพรรคภูมิใจไทย ให้สัมภาษณ์ถึงวันคล้ายวันเกิดอายุครบ 58 ปี หลังร่วมสักการะสิ่งศักดิ์สิทธิ์ทำเนียบรัฐบาลกับนายกฯว่า นายกฯได้อวยพร และร้องเพลงแฮปปี้เบิร์ธเดย์ให้ แค่นี้ถือว่าเยอะแล้ว เมื่อถามว่าในวันคล้ายวันเกิดอยากเห็นประเทศชาติเป็นอย่างไร นายอนุทินตอบว่า ไม่ใช่เฉพาะวันเกิด ทุกวันอยากเห็นประเทศไทยมั่นคงก้าวหน้า คนในชาติมีความสามัคคี และประชาชนมีความสุข อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "politic",
    "date": "14 ก.ย. 2567 07:25 น.",
    "publisher": "Thairath",
    "url": "https://www.thairath.co.th/news/politic/2814308"
  },
  {
    "data": "สืบนครบาลรวบสาว 18 มงกุฎ “ปูเป้-กมลชนก” หลังออกอุบายรับจ้างกดตั๋วคอนเสิร์ต “แบล็กพิ้งค์ เวิลด์ทัวร์” ก่อนเชิดเงินหนีสร้างความเสียหายหลายคดี แฉพฤติการณ์สุดแสบพอผู้ต้องหารู้ตัวว่ามีชื่อติดในบัญชีเว็บไซต์ตรวจสอบคนโกง เลยจ้างคนมาเปิดบัญชีให้เพื่อก่อเหตุต่อ รวบสาวแสบจ้างคนเปิดบัญชีม้าไปโพสต์หลอกรับจ้างกดตั๋วคอนเสิร์ต เมื่อเวลา 11.00 น. วันที่ 13 ก.ย. พล.ต.ต.ธีรเดช ธรรมสุธีร์ ผบก.สส.บช.น. มอบหมาย พ.ต.อ.อรรชวศิษฏ์ ศรีบุณย มานนทน์ ผกก.สส.3 บก.สส.บช.น. พ.ต.ท.ปกรณ์ ทองช่วง รอง ผกก.สส.3 บก.สส.บช.น. พ.ต.ท.สัญญลักษ์ สังขะภักดี สว.กก.สส.3 บก.สส.บช.น. พร้อมกำลังตำรวจ กก.สส.3 บก.สส.บช.น. (ชุดปฏิบัติการ ที่ 3/1) ร่วมกันจับกุม น.ส.กมลชนก หรือปูเป้ วิเชียร อายุ 23 ปี อยู่บ้านเลขที่ 53 หมู่ 13 ต.หัวเสือ อ.ขุขันธ์ จ.ศรีสะเกษ ผู้ต้องหาตามหมายจับศาลจังหวัดธัญบุรี ที่ 690/2567 ในข้อหาร่วมกันฉ้อโกงประชาชนโดยทุจริต หรือโดยหลอกลวงนำเข้าสู่ระบบคอมพิวเตอร์ ซึ่งข้อมูลคอมพิวเตอร์ที่บิดเบือนหรือปลอม ไม่ว่าทั้งหมด หรือบางส่วน หรือข้อมูลคอมพิวเตอร์อันเป็นเท็จ โดยประการที่น่าจะเกิดความเสียหายแก่ประชาชน หรือเป็นผู้เปิดหรือยินยอมให้ผู้อื่นใช้บัญชีเงินฝากบัตรอิเล็กทรอนิกส์ หรือบัญชีเงินอิเล็กทรอนิกส์ของตน โดยไม่มีเจตนาใช้เพื่อตน หรือกิจการที่ตนเกี่ยวข้องหรือยินยอมให้บุคคลอื่นใช้ หรือยืมใช้เลขหมายโทรศัพท์สำหรับบริการโทรศัพท์เคลื่อนที่ของตนทั้งนี้ โดยประการที่รู้ หรือควรรู้ว่าจะนำไปใช้ในการกระทำความผิดเกี่ยวกับอาชญากรรมทางเทคโนโลยีหรือความผิดทางอาญาอื่นใด จับกุมได้ที่หน้าคอนโด มิเนียมแห่งหนึ่ง ริมถนนรามอินทรา แขวงรามอินทรา เขตคันนายาว กทม. สืบเนื่องจากเมื่อปี 65 น.ส.กมลชนก หรือปูเป้ ออกอุบายหลอกเหยื่อว่าตนเองรับจ้างกดตั๋วคอนเสิร์ตศิลปินดังผ่านเฟซบุ๊ก มีเหยื่อหลงเชื่อโอนเงิน ให้หลายรายก่อนถูกเชิดเงินหนี รวมความเสียหายหลายหมื่นบาท ต่อมาเมื่อปี 66 น.ส.กมลชนกเห็นว่า อุบายดังกล่าวสามารถทำเงินได้ง่ายจึงสร้างเพจ X ให้ดูน่าเชื่อถือ รีวิวรับจ้างกดตั๋วคอนเสิร์ต มีผู้ตกเป็น เหยื่อหลายราย ก่อนผู้ต้องหารายนี้จะลบเพจทิ้งเชิดเงินหนีและไปก่อเหตุหลอกขายของออนไลน์อีกหลายครั้ง ต่อมา น.ส.กมลชนกรู้ว่าตัวเองตกเป็นผู้ต้องหาติดแบล็กลิสต์ได้จ้างคนมาเปิดบัญชีธนาคารให้ หาจากนายหน้าในเฟซบุ๊ก สามารถระบุข้อมูลได้ตามความ ต้องการ ทั้งอายุ และเพศ บางครั้ง น.ส.กมลชนกจะเป็น ผู้พาคนที่จ้างมาไปเปิดบัญชีธนาคารด้วยตัวเอง ... สอบสวนเบื้องต้น น.ส.กมลชนกให้การรับสารภาพว่า ตรวจสอบในเว็บไซต์ blacklistseller ยังพบการแจ้งเตือนจากผู้เสียหายหลายราย นอกจากนี้ ผู้ต้องหายังให้ข้อมูลด้วยว่าคดีที่ถูกออกหมายจับครั้งนี้ เป็นการออกอุบายรับจ้างกดตั๋วคอนเสิร์ตวงแบล็กพิ้งค์ “BLACKPINK WORLD TOUR BANGKOK ENCORE 2023” วันที่ 27-28 พ.ค.66 ตั๋ว vip นั่งติดหน้าเวที ราคาที่นั่งละ 14 000 บาท รวมค่ารับจ้าง กดตั๋วอีก 1 000 บาท รวมเป็นเงินที่นั่งละ 15 000 บาท คุมตัวผู้ต้องหาส่งพนักงานสอบสวน สภ.คลองหลวง จ.ปทุมธานี ดำเนินคดี ด้าน พล.ต.ต.ธีรเดชกล่าวว่า ขอเตือนให้ระวังภัย จากมิจฉาชีพที่โพสต์หลอกขายตั๋วคอนเสิร์ต หรือรับกดตั๋ว มีทั้งราคาจับต้องได้และราคาที่อัปขึ้น วิธีเช็กตั๋วคอนเสิร์ตเบื้องต้นต้องเข้าไปเช็กแอ็กเคาต์ของคนที่เราจะซื้อตั๋วคอนเสิร์ตว่าเขาใช้บัญชีนี้มานาน แค่ไหนและควรโทรศัพท์คุยผ่านวิดีโอคอล เพื่อตรวจสอบคนที่เสนอขายตั๋วคอนเสิร์ตเป็นคนเดียวกับ ในบัตรประชาชนที่ส่งมาหรือไม่ รวมทั้งเอาชื่อไปเช็ก ในเว็บไซต์ตรวจคนโกงออนไลน์ในเว็บไซต์ blacklist seller ที่จะระบุเลขบัญชี ชื่อ-สกุล ของผู้ที่มีประวัติการโกงไว้ หากตกเป็นเหยื่อให้รีบโทร.ไปอายัดเงินที่ศูนย์ AOC 1441 สุดท้ายถือคติ “ไม่เชื่อ ไม่เร่ง ไม่รีบ ไม่โอน” อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "14 ก.ย. 2567 07:22 น.",
    "publisher": "Thairath",
    "url": "https://www.thairath.co.th/news/local/northeast/2814314"
  },
  {
    "data": "\"นายกฯอิ๊งค์\" นำคณะลุยน้ำท่วมเชียงราย น้ำตาคลอ เยี่ยมปลอบขวัญสวมกอดให้กำลังใจผู้ประสบภัย หลายคนร่ำไห้โฮสิ้นเนื้อประดาตัว สั่งกันงบฯส่วนกลางเร่งเยียวยาทันทีผ่านแอปฯ “ทางรัฐ” เผยในหลวงมีพระราชกระแสทรงห่วงใยประชาชน ขณะที่สถานการณ์น้ำท่วมพื้นที่เริ่มคลี่คลาย กองทัพเรือ ส่งรถสะเทินน้ำสะเทินบก AAV ลุยแม่สาย เร่งช่วย อพยพ 300 คน ออกจากจุดไข่แดงที่เข้าไม่ถึง ตัวเมืองเชียงรายพ้นวิกฤติน้ำเริ่มแห้งแล้ว ตำรวจไล่ต้อนจับแก๊ง โจรลักทรัพย์ซ้ำเติมชาวบ้าน ขณะที่จังหวัดลุ่มน้ำโขง รอรับมวลน้ำไหลต่อ “เลย-หนองคาย-บึงกาฬ-นครพนม” เริ่มได้รับผลกระทบ น้ำทะลักท่วมทั้งบ้านเรือน รีสอร์ต นาข้าวจมเสียหาย อุตุฯเตือนฝนถล่ม อีกหลายวัน เฝ้าระวัง 48 จังหวัดเสี่ยงจมบาดาล สถานการณ์น้ำท่วม จ.เชียงราย มีแนวโน้มเริ่มคลี่คลายบ้างแล้ว หน่วยงานทั้งภาครัฐและเอกชนยังระดมสรรพกำลังทั้งทีมกู้ภัยและยวดยานพาหนะในการลุยฝ่ากระแสน้ำเข้าไปช่วยเหลือและส่งเสบียงอาหารให้ชาวบ้านที่ยังติดค้างอยู่ในบ้านเรือนตัวเอง ขณะที่ น.ส.แพทองธาร ชินวัตร นายกรัฐมนตรี หลังจากแถลงนโยบายรัฐบาลต่อรัฐสภาแล้วสั่งการช่วยเหลือผู้ประสบภัย ก่อนนำคณะเดินทางลงพื้นที่ทันที ที่ท่าอากาศยานทหาร 2 กองบิน 6 (บน.6) ดอนเมือง เมื่อเวลา 09.00 น. วันที่ 13 ก.ย. น.ส.แพทองธาร ชินวัตร นายกรัฐมนตรี พร้อมคณะ ประกอบด้วยนายภูมิธรรม เวชยชัย รองนายกรัฐมนตรีและ รมว.กลาโหม นายสุริยะ จึงรุ่งเรืองกิจ รองนายกรัฐมนตรี และ รมว.คมนาคม พล.อ.ณัฐพล นาคพาณิชย์ รมช.กลาโหม น.ส.ธีรรัตน์ สำเร็จวาณิช รมช.มหาดไทย นพ.พรหมินทร์ เลิศสุริยเดช เลขาธิการนายกรัฐมนตรี เดินทางด้วยเครื่องบินกองทัพอากาศไป จ.เชียงราย เพื่อติดตามสถานการณ์น้ำท่วมและตรวจเยี่ยมให้กำลังใจผู้ประสบภัย ... ก่อนขึ้นเครื่อง นายกฯเดินไปให้กำลังใจกำลังพลกองทัพอากาศ ที่กำลังลำเลียงเรือท้องแบนและอุปกรณ์ไปช่วยเหลือประชาชน มี พล.อ.อ.พันธ์ภักดี พัฒนกุล ผบ.ทอ.กล่าวรายงาน น.ส.แพทองธาร กล่าวว่า อยากไปเห็นสถานการณ์หน้างาน ยังไม่รู้ว่าจะเป็นอย่างไร อยากลงไปดูจะได้ช่วยเหลือได้ตรงจุด ที่ อ.แม่สายขณะนี้ปริมาณน้ำเริ่มลดลง แต่ปัญหายังมีดินโคลน อยากให้เข้าไปเร่งจัดการ หากทิ้งไว้จะทำความสะอาดได้ยาก ส่วนสถานการณ์บนดอยสูงที่ยังถูกตัดขาด รวมทั้งการช่วยเหลือยังเข้าไปไม่ถึง ไม่ต้องห่วงเรื่องงบประมาณ ได้กันงบจากส่วนกลางไว้เรียบร้อยแล้ว ต้องการให้นำงบประมาณมาช่วยตั้งแต่ตอนนี้ โดยเฉพาะเรื่องการเยียวยา ไม่ใช่รอให้สถานการณ์คลี่คลายแล้วถึงเข้าไปเยียวยา ขอให้ทำทันทีเพราะถ้ารอจะไม่ทัน ผู้สื่อข่าวรายงานว่า นายกฯใช้เวลาบนเครื่องบินประชุมร่วมกับรัฐมนตรีที่ร่วมคณะ เพื่อติดตามสถานการณ์น้ำในแม่น้ำโขง รวมถึงเส้นทางการไหลของน้ำจาก จ.เชียงราย ลงสู่ภาคอีสาน ขณะนี้พื้นที่ภาคตะวันออกเฉียงเหนือบางจังหวัด เช่น เลย และหนองคาย ปริมาณน้ำเริ่มล้นตลิ่งแล้ว นายกฯเน้นย้ำการช่วยเหลือประชาชน ให้เร่งออกจากพื้นที่เสี่ยง ต้องการให้มีแผนรับมือเป็นรูปธรรมเพื่อให้ประชาชนมั่นใจว่าแม้ออกจากบ้านแล้วยังมีเจ้าหน้าที่คอยดูแลทรัพย์สินให้ และต้องการให้นำข้อมูลข้อเท็จจริงโดยเฉพาะเรื่องระดับน้ำ ไปเป็นข้อมูลให้ประชาชนนำไปตัดสินใจ ทั้งนี้ นายกฯยังสอบถามในพื้นที่หนองคายหลังมีการแจ้งเตือนไป ประชาชนขนของขึ้นที่สูงและอพยพแล้วหรือยัง รวมทั้งขอให้กระทรวงมหาดไทยสั่งการลงไปในพื้นที่และให้เจ้าหน้าที่ลงไปกำกับดูแลสถานการณ์ใกล้ชิด เพราะเป็นพื้นที่รับน้ำจากแม่น้ำโขงต่อจากพื้นที่ภาคเหนือ ต่อมาเวลา 10.30 น. น.ส.แพทองธาร เดินทางถึงท่าอากาศยานนานาชาติแม่ฟ้าหลวง จ.เชียงราย มีเอกชนในพื้นที่เข้ามาพูดคุยพร้อมช่วยเหลือบริจาคเงินให้กับเทศบาลนครเชียงราย 500 000 บาท รวมถึงมอบถุงยังชีพให้กับประชาชนที่ได้รับความเดือดร้อน น.ส.แพทองธารตอบกลับว่า ได้รับรายงานตลอดว่ามีเอกชนเข้ามาช่วย รวมถึงจิตอาสา และอีกหลายหลายฝ่าย ถือว่าดีมากเลย ด้านนายภูมิธรรมกล่าวเสริมว่า อาจต้องขอพึ่งพาเอกชน เมื่อเรียบร้อยแล้วจะมีเรื่องการฟื้นฟู และพวกวัสดุก่อสร้างด้วย จากนั้น น.ส.แพทองธารและคณะเดินทางมุ่งหน้าไปยัง อ.แม่สาย กระทั่งเวลา 11.45 น. น.ส.แพทองธาร ชินวัตร นายกฯและคณะ เดินทางถึงด่านพรมแดนแม่สาย แห่งที่ 1 อ.แม่สาย รับฟังบรรยายสรุปสถานการณ์ในพื้นที่ นายกฯสวมรองเท้าบูตเดินลุยน้ำกล่าวขอบคุณนายกษิดิศ ธีระประทีป แชมป์โลกเจ็ตสกีที่ขับเจ็ตสกีฝ่ากระแสน้ำเชี่ยวเข้าไปช่วยเหลือชาวบ้านที่ยังติดค้างอยู่ มีการสอบถามจำนวนประชาชนที่ยังติดค้างมีอาหารเพียงพอหรือไม่ รวมถึงคนที่พร้อมจะออกจากพื้นที่ ด้านตัวแทนทหารรายงานว่ามีกำลังทหารและชุดปฏิบัติการพิเศษหน่วยซีลเข้าไปช่วยเหลือ ยังมีประชาชนติดอยู่ในพื้นที่และอาหารเข้าไม่ถึง บางจุดต้องใช้เจ็ตสกีและผู้ชำนาญจริงๆ สำหรับพื้นที่ที่การช่วยเหลือลำบาก ได้ส่งเฮลิคอปเตอร์และหน่วยรบพิเศษเข้าไปช่วยเหลือได้ตรงจุด วันนี้ได้นำรถสะเทินน้ำสะเทินบก (AAV) ของกองทัพเรือเข้าช่วยเหลืออีกด้าน คาดว่าจะช่วยเหลือประชาชนที่ยังติดอยู่อย่างน้อย 300 คน ซึ่งนายกฯได้ขอบคุณทหารที่เข้าไปช่วยเหลือตั้งแต่วันแรก จากนั้น น.ส.แพทองธารเดินไปยังสะพานมิตรภาพแม่น้ำสายแห่งที่ 1 (แม่สาย) ดูสภาพความเสียหายที่ได้รับผลกระทบจากสถานการณ์น้ำท่วมและดินโคลนถล่ม พบว่าแม้น้ำจะลดลงแล้วแต่ยังมีดินโคลนจำนวนมาก ถือเป็นจุดเศรษฐกิจชายแดนที่ได้รับผลกระทบหนัก นายกฯเข้าไปทักทายพูดคุยให้กำลังใจชาวบ้าน มีอาการน้ำตาคลอเป็นระยะ ช่วงหนึ่งเข้าไปสวมกอดชาวบ้านเพื่อให้กำลังใจ ทุกคนต่างพากันดีใจที่ได้เจอนายกฯ บางคนถึงกับร่ำไห้และสวมกอดพร้อมกล่าวว่า “แค่อ้อมกอดของนายกฯก็พอแล้ว” ขณะที่ น.ส.แพทองธาร กล่าวตอบว่า “นี่ก็เป็นกำลังใจเหมือนกัน จะรีบกลับไปทำงาน ดูในเรื่องชดเชยว่าจะช่วยเหลืออะไรตรงไหนได้บ้าง” ชาวบ้านบอกว่า “อย่าทิ้งกัน” นายกฯกล่าวย้ำว่า “ไม่ทิ้งอยู่แล้ว” ... ต่อมา น.ส.แพทองธาร เดินทางไปยังวัดพรหม วิหาร อ.แม่สาย ที่เปิดเป็นศูนย์พักพิงผู้ประสบภัย เข้าไปนั่งพูดคุยและสวมกอดชาวบ้านกล่าวสะท้อนความรู้สึกว่าลำบากมากแต่ยังมีบางคนที่ไม่ยอมออกจากบ้าน โดยเฉพาะคนแก่ อยากให้รัฐบาลประกาศย้ำให้ชาวบ้านรักษาชีวิต บางคนบอกว่าไม่เหลืออะไรแล้ว หมดตัว ร้องไห้จนไม่รู้จะร้องอย่างไรแล้ว น.ส.แพทองธารหันไปบอกว่า “แค่นี้ก็เก่งแล้ว ยังเหลือชีวิต เหลือกำลังใจที่ต่างคนต่างมอบให้กัน” ช่วงหนึ่งนายกฯยังพูดคุยให้กำลังใจหญิงตั้งครรภ์ชาวไทใหญ่ขอให้ปลอดภัยทั้งแม่และลูก จากนั้นไปตรวจเยี่ยมโรงครัวพระราชทาน และโรงครัวจิตอาสาตำรวจจังหวัดเชียงราย นายกฯ มองเตาแก๊สก่อนจะพูดแซวว่า “ขอเช็กไฟก่อนว่ามีไฟหรือไม่” ขณะที่แม่ครัวทำเมนูกะหล่ำปลีผัดไข่ นายกฯบอกว่าเป็นเมนูโปรด แม่ครัวขอให้นายกฯทำไข่เจียว แต่นายกฯปฏิเสธระบุเพียงว่าแค่มาดู แต่ยังทดลองผัดเมนูไก่กระเทียม นายกฯมอบถุงยังชีพและกล่าวกับประชาชนว่า วันนี้ไปเยี่ยมศูนย์พักพิงเจอหลายคนทราบว่าทุกคนเจอหนักจริงๆ วันนี้กระแสน้ำเริ่มเบาลงแล้ว พรุ่งนี้จะเบาลงอีก มีโอกาสช่วยคนที่ติดอยู่ได้เยอะขึ้น ถ้ายังช่วยไม่ได้อย่างน้อยๆให้ส่งอาหารและเครื่องดื่มจะได้มีแรงรอ และคนที่ออกมาอยากพูดจากใจว่าทุกคนเก่งมากที่วันนี้ยังยิ้มอยู่ รู้เลยว่าเหตุการณ์นี้หนัก สิ่งที่รัฐบาลจะช่วยได้หลังจากนี้คือการเยียวยาให้เร็วที่สุด ทุกคนจะได้กลับไปอยู่แบบเดิมได้เร็วๆ ที่มาวันนี้อยากมาให้กำลังใจด้วยความจริงใจกับทุกคน ใครอยากจะถ่ายรูปก็ได้นะ จับมือก็ได้ มากอดกันสักทีก็ได้นะ ต้องขอบคุณรัฐมนตรีทุกคนและทุกคนส่งกำลังใจมาไม่ว่าจะเป็นฝ่ายรัฐบาล ฝ่ายค้าน ขอให้ทุกคนมีแรงมีกำลังใจเยอะๆ ... จากนั้นเวลา 14.15 น. น.ส.แพทองธารเดินทางต่อไปยังมหาวิทยาลัยราชภัฏเชียงราย ที่เปิดเป็นศูนย์ พักพิงชั่วคราวผู้ประสบอุทกภัย มอบถุงยังชีพให้ประชาชน นายสุรสีห์ กิตติมณฑล เลขาธิการสำนักงานทรัพยากรน้ำแห่งชาติ (สทนช.) กล่าวรายงานว่า แนวโน้มปริมาณน้ำที่ จ.เชียงราย ผ่านจุดวิกฤติไปแล้ว และจะลดลงเรื่อยๆ คาด 1-2 วันนี้สถานการณ์จะดีขึ้น หากไม่มีปริมาณฝนตกเพิ่มเติม เมื่อระดับน้ำเข้าสู่ ระดับตลิ่งแล้วจะเร่งขจัดสิ่งกีดขวางทางระบายน้ำ สถานการณ์ที่น่าเป็นห่วงคือแม่น้ำโขงที่ไหลจาก จ.เชียงราย ไปสู่ จ.เลย และหนองคาย ระดับน้ำยังคง สูงขึ้นและอาจต้องเสริมแนวป้องกันตลิ่ง สทนช.ประชุม ร่วมกับจังหวัดแจ้งเตือนภัยล่วงหน้าแล้ว โดยเฉพาะพื้นที่โรงพยาบาล และพื้นที่เปราะบางจะสั่งอพยพประชาชนทันที ขณะที่ น.ส.แพทองธารสอบถามสถานการณ์น้ำแม่น้ำอิง ที่คาดการณ์ว่าจะมีแนวโน้มหนักสุดในวันที่ 18 ก.ย. ได้รับรายงานว่า เข้าสู่ระดับตลิ่งแล้ว จะเร่งจัดการเรื่องน้ำประปาและไฟฟ้าเพื่อให้เข้าสู่ภาวะปกติ ให้ประชาชนกลับสู่ภูมิลำเนา ต่อมานายกฯ เยี่ยมผู้ประสบภัยและผู้ป่วยติดตียงที่พักอยู่ที่หอประชุมใหญ่ศูนย์พักพิงชั่วคราว ชาวบ้านบางคนร่ำไห้บอกว่าไม่เหลืออะไรเลย นายกฯ กล่าวให้กำลังใจว่า ขอให้อดทนอีกนิด รัฐบาลและ ทุกหน่วยงานเข้ามาดำเนินการแล้ว พร้อมชมว่าทุกคน เก่งมาก สู้มาได้จนถึงวันนี้ จากนั้น น.ส.แพทองธารให้สัมภาษณ์หลังลงพื้นที่ว่า พระบาทสมเด็จพระเจ้า อยู่หัว มีพระราชกระแสทรงห่วงใยประชาชนผู้ประสบภัย จากเหตุอุทกภัย มีพระราชกระแสทรงชื่นชมและพระราชทานกำลังใจแก่จิตอาสาจากทุกภาคส่วน ไม่ว่าจะเป็นภาครัฐ ภาคเอกชน และภาคประชาชน ต่างเสียสละกำลังกาย กำลังปัญญา และกำลังทรัพย์ มาร่วมช่วยเหลือประชาชนผู้ประสบภัย แม้การช่วยเหลือ จะเป็นไปอย่างยากลำบากท่ามกลางกระแสน้ำไหลเชี่ยว และข้อจำกัดต่างๆ แต่จิตอาสาทุกภาคส่วนต่าง ร่วมมือร่วมใจกันอย่างเต็มกำลัง ด้วยความรักความ ปรารถนาดีต่อกัน เป็นเครื่องมือสำคัญ ทำให้ประชาชนได้รับการช่วยเหลืออย่างทันท่วงที สามารถบรรเทาสถานการณ์ให้คลี่คลายลงตามลำดับ ... ที่ท่าอากาศยานแม่ฟ้าหลวง จ.เชียงราย น.ส.แพทองธารให้สัมภาษณ์ก่อนเดินทางกลับ กทม.ว่า ระหว่างลงพื้นที่วัดพรหมวิหาร อ.แม่สาย ส่วนมากเป็น ชาวเขาไม่มีบัตรประชาชน สั่งการกระทรวงมหาดไทย เร่งหามาตรการพิสูจน์สัญชาติให้เร็วที่สุด ให้ผู้ประสบภัย ได้รับเงินเยียวยาเร็วที่สุด รัฐบาลจะหางบเยียวยาให้ อย่างแน่นอน ระหว่างนั่งเครื่องบินมาได้พูดกันถึง แอปพลิเคชัน “ทางรัฐ” ที่ใช้ลงทะเบียนดิจิทัลวอลเล็ต อยากให้ทุกท่านได้ลงทะเบียนผ่านแอปฯทางรัฐ เพราะเป็นช่องทางที่ติดต่อประชาชนได้ง่ายที่สุด ในอนาคตเราต้องไปสู่รัฐบาลดิจิทัล อันนี้เป็นจุดเริ่มต้น เพื่อที่รัฐบาลสามารถจ่ายค่าเยียวยาได้รวดเร็วจริงๆ แต่ต้องขอกลับไปคุยกับกระทรวงดิจิทัลเพื่อเศรษฐกิจและสังคม และจิสด้าในรายละเอียด คิดว่าเกิดขึ้นได้ไม่ยาก เพราะอยากเยียวยาพี่น้องประชาชนให้เร็วที่สุด สำหรับสถานการณ์อุทกภัยในพื้นที่ อ.แม่สาย แม่น้ำสายลดระดับลงกว่า 80 ซม. ที่หมู่บ้านปิยะพร หมู่ 13 ต.แม่สาย น้ำลดลงจนสามารถขี่รถ จยย.เข้าออกได้ ชาวบ้านเริ่มกลับเข้าบ้านเพื่อตรวจสภาพความเสียหาย และเริ่มทำความสะอาดบ้านเรือน มีหน่วยงานต่างๆ นำรถบรรทุกน้ำมาทำความสะอาดท้องถนนเพื่อให้สัญจรได้สะดวกขึ้น ขณะที่หน่วยซีล กองทัพเรือ ส่งรถสะเทินน้ำสะเทินบก AAV-P7A1-400 แรงม้า ลงพื้นที่จุดที่เข้าไปไม่ถึง ด้วยกระแสน้ำที่ไหลเชี่ยวไม่สามารถนำผู้ประสบภัยออกมาได้ ทำให้ ประชาชนยังไม่ได้กินข้าวติดต่อกันมาหลายวัน จะทำให้ การปฏิบัติภารกิจช่วยเหลือประชาชนได้อย่างทั่วถึง ผู้สื่อข่าวรายงานแผนการกู้ภัยพื้นที่ อ.แม่สาย ทหารจาก 3 เหล่าทัพ พร้อมเครื่องมือ รถสะเทินน้ำสะเทินบก AAV ของกองทัพเรือ รถแทรกเตอร์ รถบรรทุกของ ปภ. เพื่อนำคนที่ตกค้างออกจากพื้นที่อันตรายที่ถือเป็นจุดไข่แดง คือบ้านเกาะทราย ผามควาย-บ้านเหมือนแดง และบ้านไม้ลุงขน ต.แม่สาย ยังมีกระแสน้ำท่วมขังและไหลเชี่ยว หลังจากรถแทรกเตอร์เคลียร์เส้นทางก็จะนำรถสะเทินน้ำสะเทินบกเข้าไปรับ มีแผนว่าจะเคลียร์พื้นที่และคนที่ติดค้างกว่า 300 คน ออกมาให้ได้ภายในวันนี้ เพื่อจะทำการบิ๊กคลีนนิ่งในวันที่ 14 ก.ย. ที่ถนนพหลโยธิน ถนนสายเศรษฐกิจให้เปิดการค้าขายได้ อย่างไรก็ตามช่วงเวลา 15.30 น. เกิดน้ำทะลักเข้ามาบริเวณสะพานแม่สายแห่งที่ 2 ทำให้ต้องอพยพทีมกู้ภัยเข้าไปช่วยเหลืออีกรอบ ส่วนเฮลิคอปเตอร์ กองทัพอากาศที่เข้ามาสนับสนุนภารกิจวันนี้ได้ส่งอาหารให้ผู้ป่วยและชาวบ้านในหมู่บ้านกะเหรี่ยงรวมมิตร ที่ถนนถูกตัดขาดมีประชาชนติดอยู่ในหมู่บ้านกว่า 2 000 คน ระดมนำอาหารและน้ำไปส่ง และรับผู้ป่วยออกมารักษา ส่วนสถานการณ์ในพื้นที่ อ.เมืองเชียงราย ระดับน้ำแม่น้ำกกเริ่มลดลงตามลำดับสลับกับทรงตัว ชั่วโมงละประมาณ 5 ซม. สถานที่สำคัญเช่น บริเวณห้าแยกพ่อขุน ที่เมื่อวานมีน้ำเอ่อท่วมไปถึงเกาะกลางฝั่งกำแพงเมือง วันนี้ด้านหน้าอนุสาวรีย์แห้งจนเห็นพื้นถนนแล้ว ส่วนสะพานข้ามแม่น้ำกกที่สะพานหนองด่าน ถนนบายพาสตะวันตก น้ำลดลงจนรถทุกชนิดสามารถสัญจรผ่านได้แล้ว แต่สะพานข้ามน้ำกกจุดอื่นๆยังมีน้ำเอ่อท่วมคอสะพานและชุมชนริมน้ำรถยังไม่สามารถข้ามได้ ส่วนแม่น้ำโขง แม่น้ำปลายทางของแม่น้ำกก ก็ลดระดับลงทุกวันเช่นกัน หน่วยงานที่เกี่ยวข้องมองว่ายังสามารถรองรับมวลน้ำที่จะมาได้ ยังไม่ส่งผลกระทบต่อระดับน้ำในน้ำโขงและแม่น้ำสาขามากนัก ความคืบหน้ากรณีนายอุดมศักดิ์ เชื่อเมืองพาน อายุ 29 ปี ชาวบ้านชุมชนบ้านป่างิ้ว หมู่ 7 ต.รอบเวียง อ.เมืองเชียงราย ถูกกระแสน้ำซัดร่างจมหายไปบริเวณสะพานบ้านป่างิ้ว ขณะออกไปดูรถ จยย.ที่จอดไว้ข้างทาง เมื่อช่วงเช้าวันที่ 12 ก.ย. หลังเกิดเหตุครอบครัวไม่สามารถแจ้งขอความช่วยเหลือได้ในทันทีเนื่องจากโทรศัพท์มือถือแบตหมดและไฟถูกตัด บังเอิญทหารนำข้าวกล่องเข้าไปแจกจึงแจ้งขอความช่วยเหลือประสานกู้ภัยพยายามค้นหาจนช่วงค่ำยังไม่พบ ล่าสุดช่วงสายวันนี้มีชาวบ้านพบศพนายอุดมศักดิ์แล้ว กู้ภัยนำส่งชันสูตรที่ รพ.เชียงรายประชานุเคราะห์ นายปิยะเดช เชิงพิทักษ์กุล นายก อบต.แม่สลองใน อ.แม่ฟ้าหลวง จ.เชียงราย เผยว่า เมื่อวันที่ 12 ก.ย. ฝนที่ตกมาหนักต่อเนื่องทำให้น้ำป่าพัดดินสไลด์ถล่มปิดเส้นทางเข้าหมู่บ้านดอยหัวแม่คำ หมู่ 4 ต.แม่สลองใน แหล่งท่องเที่ยวชมดอกบัวตองบาน ติดชายแดนเมียนมา ดินถล่มต้นไม้ใหญ่ล้มทับถนนสายบ้านเทอดไท-บ้านหัวแม่คำ ต.แม่สลองใน ชาวบ้านกว่า 200 ครัวเรือนถูกตัดขาด เจ้าหน้าที่ต้องนำรถแบ็กโฮมาเปิดเส้นทางเพื่อให้รถใช้สัญจรไปมาได้ ขณะที่ฝนยังตกอย่างต่อเนื่อง ตั้งแต่วันที่ 10 ก.ย. เกิดเหตุดินสไลด์สร้างความเสียหาย 6 หมู่บ้าน ผู้ได้รับผลกระทบ 400-500 ครอบครัว สะพานเสียหาย 6 แห่ง โรงเรียนเสียหาย 2 โรง รถยนต์ 3 คัน รถ จยย. 1 คัน มีผู้เสียชีวิตถูกดินถล่มทับ 2 ศพ เป็นชาย 1 คน และเด็กหญิง 1 คน ขณะที่ในพื้นที่ อ.แม่สาย และ อ.เมืองเชียงราย ยังประสบกับภาวะน้ำท่วมรุนแรง ปรากฏว่าเกิดเหตุแผ่นดินไหวซ้ำอีกเมื่อเวลา 13.27 น. วันที่ 13 ก.ย. กองเฝ้าระวังแผ่นดินไหว กรมอุตุนิยมวิทยา ตรวจพบการเกิดแผ่นดินไหว ขนาด 2.0 ลึกลงจากผิวดิน 2 กม.จุดศูนย์กลาง ต.ป่าก่อดำ อ.แม่ลาว จ.เชียงราย เบื้องต้นยังไม่มีรายงานความเสียหาย ก่อนหน้านี้เช้าวันเดียวกัน เกิดเหตุแผ่นดินไหวที่จีนขนาด 4.5ความลึก 10 กม. จุดศูนย์กลางอยู่ที่มณฑลยูนนาน ทางทิศตะวันออกเฉียงเหนือของ อ.เชียงของ จ.เชียงราย ห่างไป284กม. พล.ต.อ.ต่อศักดิ์ สุขวิมล ผบ.ตร. พล.ต.ท.ประจวบ วงศ์สุข ผู้ช่วย ผบ.ตร. รรท.รอง ผบ.ตร. นำคณะลงพื้นที่ จ.เชียงราย ไปที่ สภ.เมืองเชียงราย ตรวจสอบความเสียหายของสถานีตำรวจและบ้านเรือนประชาชน จากนั้นเข้าไปในพื้นที่ชุมชนเกาะลอย และหมู่บ้านฝั่งหมิ่น ต.ริมกก อ.เมืองเชียงราย มอบสิ่งของช่วยเหลือผู้ประสบภัยที่ยังอยู่ในพื้นที่ พล.ต.อ.ต่อศักดิ์มอบนโยบายกับหัวหน้าสถานีตำรวจในพื้นที่กำชับตำรวจทุกนายให้สนับสนุนและอำนวยความสะดวกในการปฏิบัติของหน่วยกู้ภัย เพื่อช่วยเหลือประชาชนที่ได้รับความเดือดร้อน พร้อมทั้งให้ดูแลความปลอดภัยในชีวิตและทรัพย์สินของพี่น้องประชาชน ที่อาจมีผู้ไม่หวังดีฉวยโอกาสก่อเหตุซ้ำเติมผู้ประสบภัย เกิดเหตุโจรลักทรัพย์ซ้ำเติมผู้ประสบภัย เมื่อช่วงบ่ายวันเดียวกัน พ.ต.อ.เทคนิค จันศรี ผกก.สภ.แม่สาย รับแจ้งเหตุคนร้ายเข้าไปขโมยทรัพย์สินในบ้านที่ถูกน้ำท่วม ที่บ้านเหมือง ต.แม่สาย สั่งการให้ พ.ต.ท.กุศลพันธ์ สิงห์ใจ รอง ผกก.สส. นำชุดสืบสวนร่วมกับผู้นำชุมชนและทหาร ฉก.ทัพเจ้าตาก เข้าควบคุมตัวนายเมียนหลีหม่อง อายุ 33 ปี และนายจอซัวลุย อายุ 27 ปี ทั้งคู่เป็นชาวเมียนมาไม่มีเอกสารเข้าเมือง ขณะหิ้วของและแบกถังแก๊สขนาด 15 กก. เดินอยู่ในหมู่บ้าน ทั้งคู่อ้างว่าเป็นถังแก๊สลอยมากับน้ำ แต่ตำรวจไม่เชื่อ ควบคุมตัวมาแจ้งข้อหาหลบหนีเข้าเมืองไว้ก่อน พร้อมประกาศหาเจ้าของถังแก๊สมายืนยันว่าถูกขโมยไปหรือไม่ ขณะเดียวกันได้รับแจ้งมีกลุ่มชาวพม่าต้องสงสัยออกลักทรัพย์ผู้ประสบภัยน้ำท่วมที่หมู่บ้านปิยะพรแม่สาย ตำรวจคุมตัวไว้ได้ 4 คน นำตัวไปสอบสวน นอกจากนี้ตำรวจยังตระเวนยกรถ จยย.ที่จอดจมน้ำไปเก็บไว้ที่โรงพัก ให้เจ้าของนำหลักฐานไปรับคืนเพื่อป้องกันคนร้ายลักทรัพย์ จ.แม่ฮ่องสอน น้ำจากแม่น้ำสาละวินเอ่อทะลักเข้าท่วมบ้านเรือนราษฎรบ้านแม่สามแลบ ต.แม่สามแลบ อ.สบเมย บ้านเรือนริมฝั่งแม่น้ำกว่า 20 หลังระดับน้ำสูง 1.20 เมตร ศาลาพักริมน้ำถูกน้ำท่วมจมมิดอาคาร อบต.แม่สามแลบ น้ำท่วมสูง ถนนทางเข้าพื้นที่จุดผ่อนปรนการค้าบ้านแม่สามแลบ และถนนทางเข้าบ้านท่าตาฝั่ง ต.แม่ยวม รถทุกชนิดไม่สามารถสัญจรได้ โรงเรียนบ้านแม่สามแลบปิดการเรียนการสอนชั่วคราวเพื่อความปลอดภัยของเด็ก ขณะที่นายชูชีพ พงษ์ไชย ผวจ.แม่ฮ่องสอน เผยว่า แม่น้ำสาละวินมีระดับน้ำสูงกว่าทุกๆปีที่ผ่านมา มอบหมายให้หลายหน่วยเตรียมความพร้อมเข้าไปช่วยเหลือประชาชนผู้ประสบภัยได้อย่างทันท่วงที พร้อมกำชับไปยังสำนักงาน ปภ.จังหวัดและสถานีอุตุนิยมวิทยาจังหวัดแม่ฮ่องสอนเฝ้าระวังและประเมินสถานการณ์ระดับน้ำในแม่น้ำสาละวินที่ยังมีแนวโน้มเพิ่มสูงขึ้น และติดตามมวลน้ำทางตอนเหนือในฝั่งรัฐคะเรนนี ประเทศเมียนมา ที่จะไหลบ่าลงมาในพื้นที่ จ.เชียงใหม่ ไม่มีฝนตกในพื้นที่แล้ว เขตเทศบาลเมืองเชียงใหม่และพื้นที่เศรษฐกิจระดับน้ำในแม่น้ำปิงและลำน้ำสาขาลดลงต่อเนื่อง ขณะที่ อ.แม่อาย และ อ.ฝาง ลำน้ำสาขาระดับน้ำลดลงต่ำกว่าตลิ่งแล้วทั้งหมด ปริมาณน้ำดังกล่าวไหลลงสู่แม่น้ำกกและออกสู่แม่น้ำโขงตามลำดับ กรมชลประทานพิจารณาปรับลดการระบายน้ำจากเขื่อนแม่งัดสมบูรณ์ชล เพื่อช่วยลดปริมาณน้ำที่จะไหลลงสู่แม่น้ำปิง พร้อมเฝ้าระวังระดับน้ำจากปริมาณฝนที่อาจจะตกลงมาอีกอย่างใกล้ชิด สถานการณ์ลุ่มแม่น้ำโขงที่เตรียมรับมวลน้ำจากเชียงราย ที่ อ.เชียงคาน จ.เลย ระดับน้ำเพิ่มขึ้นอย่างรวดเร็ว ทำให้ถนนคนเดินเชียงคานซอย 10 และ 16 พื้นที่ต่ำสุด ระดับน้ำขึ้นมาต่ำกว่าตลิ่งเพียง 1 เมตรเท่านั้น ส่วนที่สะพานน้ำฮวย แม่น้ำโขงเริ่มเอ่อท่วมถนนสายเชียงคาน-ปากชม ระดับน้ำ 10-30 ซม. นาข้าวเสียหายราว 5 ไร่ และที่รีสอร์ตติดลำน้ำฮวย น้ำไม่สามารถไหลลงแม่น้ำโขงได้ ทำให้น้ำเอ่อท่วมสูง 1-1.5 เมตร นายชัยพจน์ จรูญพงศ์ ผวจ.เลย พร้อมหัวหน้าส่วนราชการ ลงพื้นที่ติดตามสถานการณ์น้ำและกำชับให้ช่วยเหลือผู้ประสบภัย เบื้องต้นบ้านเรือนราษฎรได้รับผลกระทบ 5 หมู่บ้านใน อ.เชียงคาน ประมาณ 24 หลังคาเรือน เช่นเดียวกับ จ.หนองคาย ระดับน้ำโขงเพิ่มสูงขึ้นอย่างรวดเร็วเฉลี่ย 5-6 ซม.ต่อ ชม. เอ่อล้นเข้าท่วมพื้นที่ 4 อำเภอ คือ อ.เมืองหนองคาย อ.ท่าบ่อ อ.ศรีเชียงใหม่ และ อ.สังคม โดยเฉพาะที่หมู่ 2 บ้านปากมาง และหมู่ 13 บ้านห้วยทาง ต.กองนาง อ.ท่าบ่อ เมื่อช่วงเช้ามืด น้ำไหลบ่าเข้าท่วมอย่างรวดเร็วทั้ง 2 หมู่บ้าน รวมกว่า 500 หลังคาเรือน ชาวบ้านไม่ทันตั้งตัว ต้องช่วยกันขนย้ายสิ่งของและเคลื่อนย้ายผู้ป่วยติดเตียงหนีน้ำกันอลม่าน พากันมาตั้งเต็นท์อาศัยอยู่ริมถนนทางหลวง 211 สายท่าบ่อ-ศรีเชียงใหม่ นอกจากนี้กระแสน้ำที่ไหลเชี่ยวแรงไหลเข้าลำห้วยมาง ซัดเอากระสอบทรายที่ปิดท่อลอดถนนพังทลาย ไหลทะลักเข้าท่วมพื้นที่การเกษตรและบ้านเรือนเป็นบริเวณกว้าง ขณะที่นายสมภพ สมิตะสิริ ผวจ.หนองคาย นำคณะไปที่พระธาตุหล้าหนอง ร่วมติดตามแนวทางการป้องกันน้ำท่วมในเขตเทศบาลเมืองหนองคาย ร่วมบรรจุกระสอบทรายแจกจ่ายให้ประชาชนที่บ้านเรือนอยู่ในจุดเสี่ยงน้ำโขงล้นตลิ่ง จ.บึงกาฬ ฝนตกหนักตลอดคืนจนถึงช่วงเช้า ส่งผลให้มีมวลน้ำสะสมจำนวนมากจนเอ่อล้นลำห้วยไหลเข้าท่วมพื้นที่เขตเทศบาลตำบลเซกา อ.เซกา หลายจุด ประกอบกับปริมาณน้ำเหนือจาก อ.ศรีวิไล และ อ.พรเจริญ ไหลลงมาสมทบตามลำห้วยฮี้ ทะลักเข้าท่วมพื้นที่เศรษฐกิจย่านการค้าและบ้านเรือนประชาชนที่ตั้งอยู่ตามลำห้วย นอกจากนี้ยังมีห้างโลตัส สาขาย่อยตลาดไนท์พลาซ่าเซกาที่เพิ่งเปิดใหม่ ถูกน้ำไหลเข้าท่วมทำให้สินค้าเสียหายจำนวนมาก ขณะที่แขวงทางหลวงเซกา ต้องปิดถนนสายเซกา-อากาศอำนวย ระยะทางกว่า 150 เมตร ถนนสายเซกา-บึงโขงหลง บริเวณก่อนถึงห้างโลตัส มีน้ำท่วมสูง รวมถึงบริเวณหน้า รพ.เซกา ก็ถูกน้ำท่วมจนรถเล็กไม่สามารถสัญจรได้ ส่วนที่ลานพญานาค อ.ปากคาด เทศบาลตำบลปากคาดติดธงแดงแจ้งเตือนอันตรายต่อการเกิดน้ำท่วมฉับพลัน ขณะที่ระดับน้ำโขงยังเพิ่มสูงขึ้นเหลืออีกเพียง 2 ขั้นบันได หรือประมาณ 30 ซม. น้ำจะล้นตลิ่งเข้าพื้นที่ลานพญานาค จ.นครพนม ระดับน้ำโขงอยู่ห่างจากจุดล้นตลิ่งประมาณ 2 เมตร เอ่อล้นท่วมพื้นที่ลุ่มต่ำ เริ่มส่งผลกระทบต่อลำน้ำสาขา โดยเฉพาะลำน้ำอูน ที่ไหลมาสมทบลำน้ำสงคราม ที่ประตูระบายน้ำปากอูน อ.ศรีสงคราม เริ่มเอ่อล้นเกินความจุ เนื่องจากไหลระบายลงน้ำโขงช้าจนท่วมพื้นที่นาข้าวได้รับผลกระทบแล้ว 4 อำเภอ มี อ.ศรีสงคราม อ.นาทม อ.ท่าอุเทน และ อ.นาหว้า รวมพื้นที่กว่า 72 000 ไร่ หนักสุดที่ อ.ศรีสงคราม ได้รับผลกระทบกว่า 45 000 ไร่ คาดว่าจะเสียหายทั้งหมด เนื่องจากระดับน้ำโขงยังสูง จังหวัดนครพนมประสานหน่วยงานเกี่ยวข้องลงพื้นที่ตรวจสอบให้การช่วยเหลือชดเชยเยียวยา ขณะที่สำนักงาน ปภ.จังหวัด ประสานหน่วยงานเกี่ยวข้องในพื้นที่เสี่ยงทั้ง 4 อำเภอวางแผนรับมือน้ำโขงล้นตลิ่ง พร้อมจัดตั้งศูนย์อำนวยการช่วยเหลือประชาชนตลอด 24 ชม. สถานการณ์น้ำลุ่มเจ้าพระยา สถานีวัดน้ำ C.2 อ.เมืองนครสวรรค์ มีปริมาณน้ำไหลผ่าน 1 270 ลบ.ม./วินาที ที่เขื่อนเจ้าพระยา จ.ชัยนาท มีปริมาณน้ำเหนือเขื่อน 13.95 เมตร/รทก. ลดลง 20-40 ซม. ปริมาณน้ำท้ายเขื่อน 11.80 เมตร/รทก. ระดับน้ำลดลง 20-30 ซม. ห่างจากตลิ่ง 4.54 เมตร/รทก. เขื่อนเจ้าพระยาปรับลดอัตราการระบายน้ำอยู่ที่ 1 219 ลบ.ม./วินาที ทำให้ระดับน้ำลดลงอย่างรวดเร็ว จนเกิดดินสไลด์ริมตลิ่งบริเวณพื้นที่ ต.บ้านกล้วย อ.เมืองชัยนาท บ้านหลังหนึ่งมีรอยร้าวจากดินทรุด ส่วนอีกหลังดินสไลด์ลงไปทั้งแถบ เรือสูญหาย 1 ลำ ดินสไลด์เสียหายเป็นแนวยาวเกือบ 20 เมตร กระชังปลาหลุดลอยออกจากเสายึด ปลาเริ่มหลุดออกจากกระชัง มีดินและต้นไม้ไปทับตัวกระชังไว้ คณะกรรมการกองทุนเงินช่วยเหลือผู้ประสบสาธารณภัย สำนักนายกรัฐมนตรี ขอเชิญร่วมบริจาคเพื่อช่วยผู้ประสบภัยน้ำท่วมในภาคเหนือจากพายุโซนร้อนยางิ ในพื้นที่ จ.น่าน แพร่ เชียงราย และเชียงใหม่ เยียวยาภายหลังน้ำลด ประชาชนที่มีความประสงค์จะบริจาคเงินเพื่อช่วยเหลือผู้ประสบอุทกภัยได้ที่ “กองทุนเงินช่วยเหลือผู้ประสบสาธารณภัย สำนักนายกรัฐมนตรี” ธนาคารกรุงไทย จำกัด (มหาชน) สาขาทำเนียบรัฐบาล บัญชีเลขที่ 067-0-06895-0 ยอดเงินบริจาคสามารถนำไปลดหย่อนภาษีได้ กรมอุตุนิยมวิทยา คาดหมายสภาพอากาศช่วงวันที่ 14-17 ก.ย. ร่องมรสุมที่พาดผ่านภาคเหนือและภาคตะวันออกเฉียงเหนือตอนบน จะเลื่อนลงมาพาดผ่านภาคเหนือตอนล่าง ภาคกลางตอนบน และภาคตะวันออกเฉียงเหนือ เข้าสู่หย่อมความกดอากาศต่ำบริเวณชายฝั่งประเทศเวียดนามตอนกลาง ประกอบกับมรสุมตะวันตกเฉียงใต้กำลังค่อนข้างแรงพัดปกคลุมทะเลอันดามัน ประเทศไทยและอ่าวไทย ทำให้ประเทศ ไทยมีฝนเพิ่มขึ้นและมีฝนตกหนักบางแห่ง มีฝนตกหนักมากบางพื้นที่ในภาคตะวันออกเฉียงเหนือ ภาคตะวันออก ภาคใต้ฝั่งตะวันตก ส่วนช่วงวันที่ 18-19 ก.ย. ร่องมรสุมจะเลื่อนลงมาพาดผ่านภาคกลางตอนล่าง ภาคตะวันออกเฉียงเหนือตอนล่าง ภาคตะวันออก เข้าสู่หย่อมความกดอากาศต่ำบริเวณประเทศเวียดนามตอนล่าง ทำให้ภาคเหนือและภาคตะวันออกเฉียงเหนือตอนบนมีฝนลดลง ส่วนภาคตะวันออกเฉียงเหนือตอนล่าง ภาคกลาง รวมทั้งกรุงเทพมหานครและปริมณฑล ภาคตะวันออก ภาคใต้ มีฝนตกต่อเนื่องและมีฝนตกหนักถึงหนักมากบางแห่ง ขณะที่สำนักงานทรัพยากรน้ำแห่งชาติ ประกาศเฝ้าระวังน้ำท่วมฉับพลันและน้ำป่าไหลหลาก ช่วงวันที่ 13-18 ก.ย. ร่องมรสุมจะเลื่อนลงมาพาดผ่านประเทศไทยตอนบน ขณะที่มรสุมตะวันตกเฉียงใต้มีกำลังแรงขึ้น ทำให้มีฝนเพิ่มขึ้นกับฝนตกหนักบางแห่ง ขอให้เฝ้าระวังพื้นที่เสี่ยงน้ำท่วมฉับพลัน บริเวณที่ลุ่มต่ำและชุมชนเมืองที่เกิดน้ำท่วมขังอยู่ประจำ รวมทั้งน้ำป่าไหลหลากทั้งหมด 48 จังหวัด ดังนี้ ภาคเหนือ เชียงราย เชียงใหม่ แม่ฮ่องสอน ตาก พะเยา น่าน แพร่ อุตรดิตถ์ พิษณุโลก กำแพงเพชร พิจิตร นครสวรรค์ เพชรบูรณ์ ภาคอีสาน เลย หนองคาย บึงกาฬ นครพนม ขอนแก่น มหาสารคาม ร้อยเอ็ด ยโสธร นครราชสีมา บุรีรัมย์ สุรินทร์ ศรีสะเกษ อุบล ราชธานี ภาคตะวันออก นครนายก ปราจีนบุรี ชลบุรี ระยอง จันทบุรี ตราด ภาคใต้ ชุมพร ระนอง พังงา ภูเก็ต กระบี่ สุราษฎร์ธานี ตรัง สตูล และภาคกลาง มีลพบุรี สระบุรี กทม.และปริมณฑล อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "14 ก.ย. 2567 07:15 น.",
    "publisher": "Thairath",
    "url": "https://www.thairath.co.th/news/local/north/2814306"
  },
  {
    "data": "วงการบันเทิงเศร้าสูญเสีย “ฉลอง ภักดีวิจิตร” เจ้าพ่อหนังบู๊ แอ็กชันสุดมันส์ของเมืองไทย ศิลปินแห่งชาติ ประจำปี 2566 จากไปอย่างสงบในวัย 93 ปี หลังล้มป่วยด้วยอาการน้ำท่วมปอด เผยเป็นบุคคลที่มีคุณูปการต่อวงการภาพยนตร์ มีความสามารถโดดเด่น ทั้งการถ่ายภาพ กำกับการแสดงภาพยนตร์ เคยได้รับรางวัลตุ๊กตาทองพระราชทานพระสุรัสวดี ในฐานะเป็นช่างภาพยอดเยี่ยมสองปีซ้อน ก่อนเบนเข็มมาเป็นผู้กำกับภาพยนตร์ที่สร้างสรรค์ผลงานไว้มากมาย โดยเฉพาะภาพยนตร์บู๊แอ็กชันจนเป็นตำนานในวงการ ถือเป็นการสูญเสียบุคคลคนสำคัญในวงการ บันเทิง คือ “ฉลอง ภักดีวิจิตร” ศิลปินแห่งชาติผู้กำกับหนังระดับตำนานของเมืองไทย ที่เป็นการสูญเสียครั้งใหญ่ของวงการ โดยนายประสพ เรียงเงิน อธิบดีกรมส่งเสริมวัฒนธรรม เปิดเผยเมื่อวันที่ 13 ก.ย.ว่า ได้รับการประสานงานจากนางบุญจิรา ตรีริยะ บุตรสาวนายบุญฉลอง หรือฉลอง ภักดีวิจิตร ศิลปินแห่งชาติ สาขาศิลปะการแสดง (ผู้กำกับ-ผู้สร้างภาพยนตร์และละครโทรทัศน์) ปี 2566 ว่า นายบุญฉลองถึงแก่กรรมอย่างสงบ ที่ รพ.รามาธิบดี เวลาประมาณ 15.30 น ขณะมีอายุ 93 ปี นายประสพกล่าวด้วยว่า ขอแสดงความเสียใจกับครอบครัวของนายฉลอง ภักดีวิจิตร หรือที่คนวงการบันเทิงเรียกกันว่า “อาหลอง” “ครูฉลอง” รู้สึกเสียดายที่ต้องสูญเสียบุคคลในวงการภาพยนตร์ ที่เป็นบุคลากรที่ทรงคุณค่า มีความรู้ ความสามารถ ประสบการณ์สูง สร้างสรรค์ผลงานอันทรงคุณค่าได้รับความนิยมและยอมรับเป็นอย่างมาก อาฉลองเป็นอีกบุคคลหนึ่งที่มีคุณูปการต่อวงการศิลปวัฒนธรรม โดยเฉพาะในวงการภาพยนตร์ มีความสามารถโดดเด่นทั้งด้านการถ่ายภาพ และการกำกับการแสดงภาพยนตร์ มีการพัฒนาการทำงานของตนเองมาอย่างต่อเนื่อง เคยได้รับรางวัลตุ๊กตาทองพระราชทานพระสุรัสวดีถึงสองปีสองในฐานะช่างถ่ายภาพยอดเยี่ยม จากภาพยนตร์ เรื่อง ผู้พิชิตมัจจุราช และละอองดาว ต่อมาได้เปลี่ยนบทบาทมาเป็นผู้กำกับภาพยนตร์ ที่สร้างสรรค์ผลงานไว้อย่างมากมาย ผลงานที่มีชื่อเสียง เช่นสอยดาว-สาวใต้ ฝนเหนือ ทอง ขบวนการพยัคฆ์ร้าย ตัดเหลี่ยมเพชร เป็นต้น ... สำหรับประวัติของนายบุญฉลอง (ฉลอง) ภักดีวิจิตร หรืออาหลองของลูกหลานในวงการบันเทิง เกิดเมื่อวันที่ 18 มี.ค. พ.ศ.2474 ที่กรุงเทพมหานคร เป็นผู้กำกับหนังและละครระดับตำนานเจ้าของฉายา “ระเบิดภูเขา เผากระท่อม” เป็นเจ้าพ่อหนังแอ็กชัน มีผลงานกำกับภาพยนตร์ชื่อดังมากมาย อาทิ ระย้า ดาวคนละดวง อังกอร์ 1 ทอง 5 ล่าสุดขอบฟ้า ฝนใต้ มาทาดอร์ อังกอร์ 2 เหล็กไหล ฝนเหนือ เลือดเจ้าพระยา ชุมแพ ทอง 9 ฯลฯ เคยได้รับการบันทึกระดับโลกกินเนสส์เวิลด์เรคคอร์ดว่า เป็นผู้กำกับชายคนแรกของโลก ที่อายุมากที่สุดคือ 90 ปี อาฉลอง สร้างชื่อเสียงในฐานะผู้กำกับภาพยนตร์ มีผลงานถ่ายภาพยนตร์ สร้างภาพยนตร์ และกำกับภาพยนตร์มากมายเป็นเวลามากกว่า 60 ปี และสร้างบุคลากรที่มีคุณภาพให้แก่วงการภาพยนตร์ไทยเป็นจำนวนมาก รวมทั้งได้รับรางวัลมากมาย ต่อมาได้ผันตัวเองมาทำงานบุกเบิกละครแนวบู๊ทางโทรทัศน์ มีผลงานที่มีชื่อเสียงโด่งดัง ได้รับการยกย่องเชิดชูเกียรติเป็น ศิลปินแห่งชาติ สาขาศิลปะการแสดง (ผู้กำกับ-ผู้สร้าง ภาพยนตร์และละครโทรทัศน์) พ.ศ.2556 ในเดือน ธ.ค. ปี 2558 “ฉลอง ภักดีวิจิตร” ในวัย 83 ปี ตกเป็นข่าวฮือฮา เมื่อได้ประกาศแต่งงานกับหญิงสาวนอกวงการ “เล็ก-พิมพ์สุภัค อินทรีย์” อายุ 38 ปี ที่เพิ่งคบหากันหลังภรรยาคนแรกเสียชีวิตไปไม่กี่เดือน แม้วัยจะต่างกันถึง 45 ปี แต่ทว่าชีวิตคู่ก็ไม่มีปัญหา อาหลองและภรรยา ครองรักกันอย่างมีความสุขในชีวิตบั้นปลายกระทั่งจากไปอย่างสงบ หลังล้มป่วยด้วยอาการน้ำท่วมปอด อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "entertain",
    "date": "14 ก.ย. 2567 07:05 น.",
    "publisher": "Thairath",
    "url": "https://www.thairath.co.th/entertain/news/2814309"
  },
  {
    "data": "สโมสรอัล นาสเซอร์ มอบเสื้อ \"GOAT\" ให้ คริสเตียโน โรนัลโด เพื่อเป็นเกียรติในฐานะนักเตะคนแรกที่ยิงได้เกิน 900 ประตูในอาชีพ การแข่งขันฟุตบอลซาอุดีอาระเบีย โปรลีก เมื่อคืนวันศุกร์ที่ 13 ก.ย. 67 ที่ผ่านมา อัล นาสเซอร์ ต้นสังกัดของ คริสเตียโน โรนัลโด เปิดบ้านรับการมาเยือนของ อัล อาห์ลี โดยก่อนเกม อัล นาสเซอร์ ได้มีพิธีการมอบเสื้อ \"GOAT\" ให้ คริสเตียโน โรนัลโด กองหน้าจอมถล่มประตูชาวโปรตุเกสเพื่อเป็นเกียรติในฐานะนักเตะคนแรกที่ยิงได้เกิน 900 ประตูในอาชีพค้าแข้ง ส่วนผลการแข่งขันปรากฏว่า อัล นาสเซอร์ เสมอ อัล อาห์ลี ไป 1-1 โดย อัล อาห์ลี ได้ประตูนำก่อน 1-0 จาก ฟรองค์ เกสซีเย นาทีที่ 57 ก่อนที่ บาสซาม อัล ฮูรายี ผู้เล่นอัล อาห์ลี จะมาทำเข้าประตูตัวเอง นาทีที่ 90+9  ช่วยให้ อัล นาสเซอร์ ตีเสมอ 1-1 แบ่งแต้มกันไปในที่สุด",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/otherleague/2814304"
  },
  {
    "data": "กองทัพเรือส่งรถสะเทินน้ำสะเทินบก AAV ลงพื้นที่ อ.แม่สาย จ.เชียงราย นำชาวบ้านที่ตกค้างออกจากพื้นที่บ้านเกาะทราย บ้านเหมือนแดง และบ้านไม้ลุงขน. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "14 ก.ย. 2567 06:57 น.",
    "publisher": "Thairath",
    "url": "https://www.thairath.co.th/news/local/north/2814322"
  },
  {
    "data": "ทหารหน่วยบัญชาการสงครามพิเศษทางเรือ หรือหน่วยซีล ช่วยหญิง สูงอายุเป็นโรคเกาต์ออกจากบ้านที่น้ำท่วม ในชุมชนบ้านไม้ลุงขน อ.แม่สาย จ.เชียงราย. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "14 ก.ย. 2567 06:54 น.",
    "publisher": "Thairath",
    "url": "https://www.thairath.co.th/news/local/north/2814321"
  },
  {
    "data": "น.ส.แพทองธาร ชินวัตร นายกรัฐมนตรี นายภูมิธรรม เวชยชัย รองนายกฯ และ รมว.กลาโหม พล.อ.ณัฐพล นาคพาณิชย์ รมช.กลาโหม ลงพื้นที่ติดตามสถานการณ์น้ำท่วม จ.เชียงราย ไปดูสภาพความเสียหายที่ด่านศุลกากรแม่สาย สั่งกันงบฯส่วนกลางเร่งเยียวยาผู้ประสบภัยทันที. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "14 ก.ย. 2567 06:52 น.",
    "publisher": "Thairath",
    "url": "https://www.thairath.co.th/news/local/north/2814319"
  },
  {
    "data": "น.ส.แพทองธาร ชินวัตร นายกรัฐมนตรี สวมกอดปลอบขวัญพูดคุยให้กำลังใจหญิงสูงวัยผู้ประสบภัยน้ำท่วม ที่ศูนย์พักพิงชั่วคราวภายใน วัดพรหมวิหาร อ.แม่สาย จ.เชียงราย หลายคนต้องสิ้นเนื้อประดาตัวถึงกับปล่อยโฮร่ำไห้ด้วยความเสียใจ ขณะที่นายกฯก็น้ำตาคลอ บอกว่าแค่นี้ก็เก่งแล้ว ยังเหลือ ชีวิต เหลือกำลังใจที่ต่างมอบให้กัน. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "local",
    "date": "14 ก.ย. 2567 06:50 น.",
    "publisher": "Thairath",
    "url": "https://www.thairath.co.th/news/local/north/2814318"
  },
  {
    "data": "วงการภาพยนตร์สูญเสีย “ฉลอง ภักดีวิจิตร” ศิลปินแห่งชาติปี 2566 ที่เป็นผู้กำกับหนังระดับตำนานของเมืองไทย เจ้าของฉายา “ระเบิดภูเขา เผากระท่อม” ที่กินเนสส์เวิลด์บันทึกไว้ว่าเป็นผู้กำกับชายคนแรก ของโลกที่อายุมากที่สุดคือ 90 ปี โดยจากไปหลังล้มป่วยจากน้ำท่วมปอด ทิ้งไว้เพียงผลงานภาพยนตร์แนว แอ็กชันที่สร้างชื่อลือเลื่อง. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "entertain",
    "date": "14 ก.ย. 2567 06:45 น.",
    "publisher": "Thairath",
    "url": "https://www.thairath.co.th/entertain/news/2814315"
  },
  {
    "data": "น.ส.แพทองธาร ชินวัตร นายกรัฐมนตรี พร้อมรองนายกรัฐมนตรี และรัฐมนตรี หลายคนถือฤกษ์ดีวันมังกร ปีมังกร เข้ากราบสักการะสิ่งศักดิ์สิทธิ์ประจำทำเนียบรัฐบาล ได้แก่ พระพรหมบนตึกไทยคู่ฟ้า ศาลพระภูมิ ศาลตา-ยาย ด้วยเครื่องสักการะพวงมาลัย ดอกไม้ พร้อมชุดผลไม้ อาหารคาว-หวาน เพื่อความเป็น สิริมงคลในการทำงาน ขณะที่คนในครอบครัว ชินวัตรได้มาร่วมสักการะ ก่อนหน้า 1 วัน. อ่าน \"คอลัมน์หนังสือพิมพ์ไทยรัฐ\" ทั้งหมดที่นี่",
    "category": "politic",
    "date": "14 ก.ย. 2567 06:44 น.",
    "publisher": "Thairath",
    "url": "https://www.thairath.co.th/news/politic/2814323"
  },
  {
    "data": "รัฐบาลจีนเห็นชอบแผนเลื่อนการเกษียณอายุออกไปแบบค่อยเป็นค่อยไป เพื่อช่วยชะลอการลดลงของแรงงาน โดยนับเป็นการปรับเพิ่มอายุเกษียณเป็นครั้งแรกนับตั้งแต่ปี 2521 วันที่ 13 กันยายน 2567 เว็บไซต์ข่าวไชน่า เดลี่ รายงานว่า ที่ประชุมสมาชิกสภานิติบัญญัติของจีนได้รับรองมติการปรับเพิ่มอายุเกษียณตามกฎหมายของประเทศ ซึ่งถือเป็นการแก้ไขครั้งแรกนับตั้งแต่ปี 2521 เพื่อช่วยชะลอการลดลงของแรงงาน ปัจจัยหนึ่งที่ส่งผลกระทบต่อเศรษฐกิจจีน รายงานข่าวระบุว่า ในช่วง 15 ปีข้างหน้า อายุเกษียณตามกฎหมายสำหรับผู้ชายจะเพิ่มขึ้นจาก 60 ปี เป็น 63 ปี และส่วนอายุเกษียณตามกฎหมายสำหรับเจ้าหน้าที่หญิงและแรงงานหญิงจะเพิ่มจาก 55 ปี เป็น 58 ปี โดยการเปลี่ยนแปลงนี้จะมีผลบังคับใช้ในวันที่ 1 มกราคม 2568 โดยจำนวนปีขั้นต่ำของการจ่ายเงินสมทบกองทุนบำเหน็จบำนาญขั้นพื้นฐานเพื่อรับเงินช่วยเหลือรายเดือนจะเพิ่มขึ้นจาก 15 เป็น 20 ปี โดยเพิ่มขึ้น 6 เดือนต่อปี เริ่มต้นปี 2573 ขณะเดียวกันจะอนุญาตประชาชนเกษียณอายุโดยสมัครใจก่อนกำหนดไม่เกิน 3 ปี หลังจากจ่ายเงินสมทบกองทุนบำเหน็จบำนาญครบจำนวนปีขั้นต่ำ แต่ไม่อนุญาตให้เกษียณอายุเร็วกว่าอายุตามกฎหมายเดิม ทั้งนี้ ทางการจีนคาดว่าผู้ที่มีอายุ 65 ปีขึ้นไปจะคิดเป็น 30% ของประชากรทั้งหมดภายในปี 2578 เพิ่มขึ้นจากตัวเลข 14.2% ในปี 2564.",
    "category": "foreign",
    "date": "14 ก.ย. 2567 06:12 น.",
    "publisher": "Thairath",
    "url": "https://www.thairath.co.th/news/foreign/2814302"
  },
  {
    "data": "ควันหลงกรณีคลิปหลุดทำให้เครือข่ายลุงบ้านป่ากระเทือนซางอย่างหนัก เพราะสิ่งที่พูดคุยกันในที่ลับ และพูดคุยเรื่องลับๆ ถูกมือที่มองไม่เห็นปล่อยออกมาหมดเปลือก ใครอยู่เบื้องหลังการปล่อยคลิปลับ 4 ช็อตเด็ด...น่าจะเคยเป็นคนใกล้ชิดลุงป้อม และน่าจะร่วมอยู่ในฉากที่มีการอัดคลิปลับนั่นแหละ “แม่ลูกจันทร์” เชื่อว่ายังมีคลิปลับกว่านี้ เด็ดกว่านี้ เดือดกว่านี้ เก็บอยู่ในสต๊อกอีกหลายคลิป แต่ยังกั๊กไว้ก่อน เพื่อต่อรองเงื่อนไขบางอย่าง ถ้ามองตามประสาคนนอก...การปล่อยคลิปลับชุดแรกน่าจะเกี่ยวพันการแตกหักในพรรคพลังประชารัฐ ซึ่งยังบานไม่หุบ แต่ ร.อ.ธรรมนัส พรหมเผ่า ยืนยันว่าตัวเองไม่ได้อยู่เบื้องหลังคลิปลับที่เป็นข่าวฮือฮาป่าช้าแตก แถมยังเคยเตือนด้วยซ้ำว่าให้ระวังดักฟังโทรศัพท์!! ร.อ.ธรรมนัส ระบุว่าเมื่อได้นำ 20 สส.แยกออกจากพรรคพลังประชารัฐแล้ว ก็อยากออกมาอย่างสันติ ไม่ต้องการเป็นศัตรูกับใครอีก แต่ถ้ายังวุ่นวายกับพวกตนไม่จบ ก็ให้ระวังไว้หน่อย เพราะผมก็พร้อมสวนกลับ ถ้าจากกันด้วยดีก็จบ แต่ถ้าไม่อยากจบก็พร้อมเปิดศึก แตกเป็นแตก หักเป็นหัก ว่างั้นเถอะ ร.อ.ธรรมนัส ย้ำว่าไม่ต้องการจะเปิดศึกสายเลือดกับลูกพี่เก่าที่เคยซี้ปึ้กกันมาก่อน เมื่อตัดสินใจแยกทางกันเดินแล้วก็อยากให้ต่างคนต่างอยู่ แต่จุดปะทุมันดันเกิดเพราะ ที่ประชุมคณะ กก.บริหารพรรคพลังประชารัฐชุดใหม่ ลงมติให้ตั้งคณะกรรมการตรวจสอบ 20 สส.กลุ่ม ร.อ.ธรรมนัส ข้อหากระทำการฝ่าฝืนข้อบังคับพรรค โดยแต่งตั้ง นายไพบูลย์ นิติตะวัน เลขาธิการพรรคคนใหม่ เป็นประธานตรวจสอบ หวังให้ศาลรัฐธรรมนูญเช็กบิล 20 สส.กลุ่มธรรมนัส ต้องหลุดจากตำแหน่ง สส.ทั้งหมด!! จุดนี้แหละน่าจะทำให้ ร.อ.ธรรมนัสแค้นฝังหุ่น ... “แม่ลูกจันทร์” มองว่าคลิปลับหลุดไปแล้วก็แล้วไปเถอะ แต่ทำอย่างไรที่จะป้องกันไม่ให้คลิปลับใหม่ๆหลุดเพิ่มอีก?? ถ้าพูดอย่างไม่อ้อมค้อม ปัญหานี้มีทางออก ทางออกที่จะนำไปสู่สันติสุข มีอยู่ 3 สเต็ป สเต็ปแรก ที่ประชุม กก.บริหารพรรคต้องมีมติยกเลิกคำสั่งแต่งตั้ง คณะ กก.ตรวจสอบ 20 สส.กลุ่มธรรมนัสเสียก่อน สเต็ปสอง ที่ประชุม กก.บริหารพรรคพลังประชารัฐ รีบลงมติขับ ร.อ.ธรรมนัสและ 20 สส.ออกไปพ้นชายคาพรรคให้เร็วที่สุด!! เพื่อปลดกุญแจล็อกให้ สส.กลุ่มธรรมนัส ย้ายไปสังกัดพรรคใหม่ สเต็ปสาม ร.อ.ธรรมนัส ในสังกัดพรรคใหม่จะได้กลับไปดำรงตำแหน่ง รมว.เกษตรฯ แทน ดร.นฤมล ภิญโญสินวัฒน์ ซึ่งนั่งขัดตาทัพแทนอยู่ ถ้าจบหวานๆแบบนี้...คลิปจะไม่หลุดซ้ำอีก แค่นี้ก็ช้ำจะแย่แล้ว...เห็นใจคนแก่บ้างเถอะ. “แม่ลูกจันทร์” คลิกอ่านคอลัมน์ “สำนักข่าวหัวเขียว” เพิ่มเติม",
    "category": "politic",
    "date": "14 ก.ย. 2567 06:10 น.",
    "publisher": "Thairath",
    "url": "https://www.thairath.co.th/news/politic/2814158"
  },
  {
    "data": "ไม่ได้มีแต่โทรศัพท์มือถือที่แบตเสื่อม แต่ร่างกายของมนุษย์เราก็มีภาวะแบตเสื่อมกันได้ทุกคน หลายครั้งที่เรารู้สึกเริ่มหมดพลังในขณะที่เพื่อนรอบตัวยังกระปรี้กระเปร่า ตรงกันข้ามเรากลับมีพลังมากที่สุดในช่วงเวลาที่คนข้างตัวรู้สึกง่วงเหงาหาวนอน เมื่อต้องใช้ชีวิตในแบบที่ขัดกับจังหวะตามธรรมชาติของร่างกายตัวเอง สิ่งที่เกิดขึ้นคือรู้สึกแย่ทั้งทางร่างกายและจิตใจ เพราะมนุษย์เรามี “ตารางชีวภาพของตัวเอง” ที่แตกต่างกันไป การใช้หลักนาฬิกาชีวิตแบบเดียวกันกับทุกคนจึงขัดแย้งกับการใช้ชีวิตให้สอดคล้องกับจังหวะตามธรรมชาติของตัวเอง ในหนังสือ “ENERGIZE!” ของ “ดร.ไมเคิล เบรอูส” นักจิตวิทยาด้านเวชศาสตร์การนอนหลับ เจาะลึกถึงความลับของมนุษย์พลังสูง พร้อมแนะเทคนิคบริหารพลังสำหรับคน 4 แบบ เพื่อให้มีพลังงานเหลือใช้ตลอดวัน ไม่ต้องทรมานกับภาวะแบตเสื่อม และความอ่อนล้าอ่อนเพลียเรื้อรัง ถ้าอยากเลิกรู้สึก “เหนื่อยล้า” และเต็มเปี่ยมไปด้วยพลังตลอดทั้งวัน สิ่งที่ต้องทำคือ การปรับพฤติกรรมหันมาใช้ชีวิตตามตารางเวลาที่เหมาะกับ “ประเภทรูปร่าง” และ “บุคลิกตามเวลาชีวภาพ” โดยค้นหาโปรไฟล์พลังงานของตัวเองให้เจอ ถามว่าประเภทรูปร่างคืออะไร คนเราเกิดมาพร้อมกับพันธุกรรมที่กำหนดว่าจะมีโครงสร้างของรูปร่างเป็นอย่างไร “ดร.ไมเคิล” แบ่งประเภทรูปร่างออกเป็น 3 แบบคือ “เอกโตมอร์ฟ-รูปร่างผอมสูง” เผาผลาญพลังงานได้เร็ว  “มีโซมอร์ฟ-รูปร่างสมส่วน” เผาผลาญพลังงานได้ปานกลาง และ “เอนโดมอร์ฟ-รูปร่างอวบ” เผาผลาญพลังงานได้ช้า สิ่งหนึ่งที่ทำให้ผู้คนเหนื่อยล้าคือการพยายามอย่างหนักเพื่อให้มีรูปร่างในประเภทที่ไม่ใช่ธรรมชาติของตัวเอง รวมถึงรู้สึกเกลียดรูปร่างตามพันธุกรรม ... นอกจากจะทำตัวให้กระฉับกระเฉง และพยายามเคลื่อนไหวร่างกายตอบสนองต่อสิ่งที่ร่างกายต้องการในแต่ละช่วงเวลาของวัน กุญแจสำคัญของการบริหารพลังงานให้มีพอเหลือใช้ตลอดทั้งวัน ยังอยู่ที่การค้นพบ “บุคลิกตามเวลาชีวภาพของตัวเอง” “ดร.ไมเคิล” แบ่งบุคลิกตามเวลาชีวภาพไว้ 4 ประเภท คือ “สิงโต” คนที่ตื่นตัวตอนเช้า  “หมี” คนที่ตื่นตัวตอนกลางวัน  “หมาป่า” คนที่ตื่นตัวตอนเย็น และ “โลมา” คนที่เป็นโรคนอนไม่หลับ มีภาวะครึ่งหลับครึ่งตื่นอยู่เสมอ สามารถทำแบบทดสอบออนไลน์ทางเว็บไซต์ Chronoquiz.com ว่ามีบุคลิกแบบไหน ถ้าคุณคือ “สิงโต” เป็นพวกตื่นเช้าตรู่ และง่วงนอนตอนสามทุ่ม จะตื่นมาพร้อมความหิวและเปี่ยมด้วยพลังงานตั้งแต่ช่วงเช้า จนถึงบ่ายต้นๆ แต่พอ 5 โมงเย็น พลังงานจะเริ่มลดฮวบลงอย่างรวดเร็ว เพราะร่างกายเปิดสวิตช์ไม่ยอมปิดมาทั้งวัน การยืดเหยียดกล้ามเนื้อและฝึกสมาธิจะช่วยบูสต์พลังงานให้กับเจ้าป่าผู้มุ่งมั่นเช่นเดียวกับการเข้านอนแต่หัวค่ำเพื่อชาร์จแบต บุคลิก “หมี” เป็นพวกกระฉับกระเฉงตอนกลางวันและต้องพักผ่อนตอนกลางคืน หมีมักขี้เซาและอยากงีบตอนสายๆ ช่วงบ่ายแก่ๆ พลังงานของพวกเขามักจะลดลง ก่อนเพิ่มสูงอีกครั้งในช่วงเย็น แล้วค่อยๆ ลดลงเรื่อยๆ จนถึงเวลาเข้านอน พวกหมีพร้อมเข้านอนตอน 5 ทุ่ม ถึงเที่ยงคืน และตื่นมาสู้โลกใหม่ตอน 7 โมงเช้า ส่วน “หมาป่า” จะตื่นตัวมากที่สุดเมื่อตะวันตกดิน และไม่รู้สึกเหนื่อยล้าจนกว่าจะเลยเที่ยงคืน แต่ถ้าเป็นช่วงเช้าหมาป่ามักรู้สึกสมองตื้อเหมือนครึ่งหลับครึ่งตื่นอยู่ พวกเขาจะหิวโซในช่วงบ่ายและจัดเต็มในมื้อเย็น จึงมีแนวโน้มอ้วนลงพุง “โลมา” เป็นสัตว์ที่นอนหลับแบบครึ่งสมอง ต้องคอยตื่นตัวเพื่อป้องกันไม่ให้จมน้ำ ชาวโลมาค่อนข้างวิตกกังวลง่าย และอยู่ในภวังค์ของการครึ่งหลับครึ่งตื่นตลอด 24 ชั่วโมง กฎเหล็กของโลมา คืออย่าเข้านอนจนกว่าจะรู้สึกง่วง สำหรับโลมาแล้วความกระวนกระวายใจ มักมีอิทธิพลเหนือความอ่อนเพลียของร่างกาย มีโอกาสสูงที่ชาวโลมา จะทรมานจากโรคนอนไม่หลับเกือบทั้งชีวิต การออกกำลังกายอย่างหนักในช่วงเช้าจะช่วยบรรเทาความเครียดสูงของโลมาได้ อีกเทคนิคในการหาโปรไฟล์พลังงานของตัวเอง คือสังเกตดูว่า ช่วงเวลาไหนของวันที่เราง่วงที่สุด...หิวที่สุด...สุขที่สุด...เครียดที่สุด... และตื่นตัวที่สุด เลือกใช้ให้เหมาะเพื่อจะได้มีเรี่ยวแรงเหลือตลอดวัน. มิสแซฟไฟร์ คลิกอ่านคอลัมน์ “คนดังอะราวนด์เดอะเวิลด์” เพิ่มเติม",
    "category": "lifestyle",
    "date": "14 ก.ย. 2567 06:01 น.",
    "publisher": "Thairath",
    "url": "https://www.thairath.co.th/lifestyle/health-and-beauty/2814159"
  },
  {
    "data": "จากการประชุมสภากรุงเทพมหานคร สมัยประชุมสามัญ สมัยที่สาม (ครั้งที่ 5) ประจำปี 2567 เมื่อวันที่ 30-31 กรกฎาคม 2567 ที่ประชุมได้มีมติเห็นชอบรับหลักการร่างข้อบัญญัติกรุงเทพมหานคร เรื่อง งบประมาณรายจ่ายประจำปีงบประมาณ พ.ศ. 2568 ตามที่นายชัชชาติ สิทธิพันธุ์ ผู้ว่าฯ กทม. เสนอร่างข้อบัญญัติกรุงเทพมหานคร เรื่อง งบประมาณรายจ่ายประจำปี 2568 จำนวน 90 000 ล้านบาท และให้ตั้งคณะกรรมการวิสามัญเพื่อพิจารณาร่างข้อบัญญัติฯ จำนวนทั้งสิ้น 37 คน กำหนดให้แล้วเสร็จภายใน 45 วัน นับตั้งแต่วันที่สภากรุงเทพมหานครพิจารณารับร่างหลักการ โดยที่ประชุมคณะกรรมการวิสามัญฯ มีมติให้นางกนกนุช กลิ่นสังข์ สมาชิกสภากรุงเทพมหานคร เขตดอนเมือง เป็นประธานคณะกรรมการวิสามัญฯ นายสารัช ม่วงศิริ สมาชิกสภากรุงเทพมหานคร เขตบางขุนเทียน เป็นรองประธานกรรมการคนที่หนึ่ง นายพุทธิพัชร์ ธันยาธรรมนนท์ สมาชิกสภากรุงเทพมหานคร เขตยานนาวา เป็นรองประธานกรรมการคนที่สอง นายพีรพล กนกวลัย สมาชิกสภากรุงเทพมหานคร เขตพญาไท เป็นรองประธานกรรมการคนที่สาม นางสาววิลาวัลย์ ธรรมชาติ ที่ปรึกษาของผู้ว่าราชการกรุงเทพมหานคร เป็นรองประธานกรรมการคนที่สี่ นางสาวปิยะวรรณ จระกา สมาชิกสภากรุงเทพมหานคร เขตสวนหลวง เป็นกรรมการและเลขานุการ จากนั้นคณะกรรมการวิสามัญฯ แต่งตั้งคณะอนุกรรมการเพื่อพิจารณางบประมาณรายจ่ายประจำปีงบประมาณ พ.ศ. 2568 จำนวนทั้งหมด 21 คณะ โดยแบ่งเป็นคณะอนุกรรมการพิจารณางบประมาณฯ ปี 2568 ระดับสำนัก จำนวน 9 คณะ และคณะอนุกรรมการพิจารณางบประมาณฯ ปี 2568 ระดับสำนักงานเขต จำนวน 12 คณะ โดยมีการนัดประชุมเพื่อพิจารณาและลงพื้นที่ตรวจสอบขั้นตอนการดำเนินงาน และรายละเอียดของโครงการต่าง ๆ ตลอดจนพิจารณาถึงเหตุผลความจำเป็น พร้อมทั้งพิจารณาตัด ปรับลดวงเงินงบประมาณ โดยมุ่งเน้นที่ความคุ้มค่าของการใช้จ่ายงบประมาณและเกิดประโยชน์สูงสุดแก่ประชาชน คณะกรรมการวิสามัญฯ จัดประชุมเพื่อพิจารณางบประมาณรายจ่ายประจำปีงบประมาณ พ.ศ. 2568 ทั้งสิ้น 15 ครั้ง (ระหว่างวันที่ 1 ส.ค. 67 – 8 ก.ย. 67) โดยให้ประธานคณะอนุกรรมการนำผู้บริหารหน่วยงานเข้าชี้แจงเหตุผลความจำเป็นต่อที่ประชุมคณะกรรมการวิสามัญฯ โดยการเข้าชี้แจงของสำนักงานเขตนั้น คณะผู้บริหารหน่วยงานต้องรายงานการจัดเก็บภาษีของเขตนั้น ๆ ก่อนเข้าสู่การชี้แจงเหตุผลความจำเป็นในการของบประมาณรายจ่ายประจำปี พ.ศ. 2568 รายการอื่น ซึ่งคณะกรรมการวิสามัญฯ พิจารณารายได้จากการจัดเก็บภาษีตามประมาณการที่สำนักการคลังกำหนดไว้ในแต่ละปี ซึ่งสำนักงานเขตส่วนใหญ่รายงานไปในทิศทางเดียวกันว่า เนื่องจากประมาณการรายรับในปีนี้นั้นค่อนข้างสูงกว่าปีก่อนมากจึงทำให้การจัดเก็บภาษีไม่ทะลุเป้าหมายตามที่ตั้งไว้ ส่วนในระดับสำนักนั้นเป็นการรายงานการใช้จ่ายงบประมาณประจำปี พ.ศ. 2567 ก่อนจากนั้นจึงชี้แจงเหตุผลความจำเป็นในการของบประมาณรายจ่ายประจำปี พ.ศ. 2568 เช่น โครงการที่ก่อหนี้เรียบร้อยแล้ว แต่ยังไม่แล้วเสร็จและมีเงินงบประมาณเหลือจากปี 2567 ซึ่งคณะกรรมการวิสามัญฯ จะพิจารณาให้นำงบประมาณเดิมมาใช้ให้หมดเสียก่อนที่จะของบประมาณใหม่ โดยโครงการที่ยังไม่ได้ก่อหนี้ผูกพันจะถูกพิจารณาตัด ปรับลดงบประมาณตามเหตุผลความจำเป็นต่อไป ส่วนงบประมาณที่ขอมาในปี 2568 หน่วยงานต้องชี้แจงเหตุผลความจำเป็นในการดำเนินงานในแต่ละรายการต่อที่ประชุม โดยคณะกรรมการวิสามัญฯ จะตั้งข้อสังเกตต่อหน่วยงานนั้น ๆ เพื่อให้นำไปปรับปรุง แก้ไข และพัฒนา เพื่อเตรียมความพร้อมในการของบประมาณในปีถัดไป เช่น การเสนอขอตั้งงบประมาณรายจ่ายประจำปี หรือโครงการต่อเนื่องที่มีระยะเวลาผูกพันเกินกว่า 2 ปีขึ้นไป ควรคำนึงถึงความคืบหน้าการดำเนินงาน การกำหนดแผนงานและแผนการเบิกจ่ายเงินตามข้อเท็จจริง เพื่อให้การใช้จ่ายงบประมาณเป็นไปด้วยความคุ้มค่า เป็นต้น จากนั้นคณะกรรมการวิสามัญฯ ได้รายงานผลการพิจารณาของประธานคณะอนุกรรมการเพื่อพิจารณางบประมาณรายจ่ายประจำปีงบประมาณ พ.ศ. 2568 ระดับสำนักงานเขตและระดับสำนัก ก่อนจะสรุปพิจารณาลงมติงบประมาณรายจ่ายประจำปีงบประมาณ พ.ศ. 2568 ของหน่วยรับงบประมาณ ซึ่งคณะกรรมการวิสามัญฯ พิจารณาทบทวนและให้ข้อสังเกตเพิ่มเติมสำหรับหน่วยรับงบประมาณ ก่อนพิจารณาตัด ปรับลดรายการของบประมาณของหน่วยงานเป็นจำนวนเงินประมาณ 5 500 ล้านบาทเศษ ดังนั้นนายชัชชาติ สิทธิพันธุ์ ผู้ว่าราชการกรุงเทพมหานคร จึงเสนอขอเพิ่มงบประมาณในรายการแปรญัตติตามจำนวนที่คณะกรรมการวิสามัญฯ ได้พิจารณาตัด ปรับลดเพื่อให้คณะกรรมการวิสามัญฯ พิจารณา ซึ่งคณะกรรมการวิสามัญฯ ได้เชิญรองผู้ว่าราชการกรุงเทพมหานครและรองปลัดกรุงเทพมหานครที่กำกับดูแลหน่วยรับงบประมาณที่มีการเสนอของบประมาณรายการแปรญัตติเข้าร่วมชี้แจง โดยหัวหน้าหน่วยงานได้เข้าชี้แจงถึงเหตุผลความจำเป็นในแต่ละรายการที่ต้องมีดำเนินการ ก่อนที่คณะกรรมการวิสามัญฯ พิจารณาลงมติรายการแปรญัตติของฝ่ายบริหาร พร้อมสรุปรายงานผลการพิจารณาร่างข้อบัญญัติกรุงเทพมหานคร เรื่อง งบประมาณรายจ่ายประจำปีงบประมาณ พ.ศ. 2568 ของคณะกรรมการวิสามัญฯ เพื่อนำเข้าสู่ที่ประชุมสภากรุงเทพมหานคร",
    "category": "local",
    "date": "14 ก.ย. 2567 06:00 น.",
    "publisher": "Thairath",
    "url": "https://www.thairath.co.th/news/local/2814234"
  },
  {
    "data": "รวม\"เลขเด็ด\" งวดล่าสุดธูปมงคล ธูปเสี่ยงทายจากหลายสถานที่ขอโชคชื่อดัง เป็นแนวทางในการเสี่ยงโชคสลากกินแบ่งรัฐบาล งวด 16/9/67 วันที่ 14 ก.ย. 67 มีรายงานว่า ในการออกรางวัลสลากกินแบ่งรัฐบาล หรือลอตเตอรี่ งวดประจำวันที่ 16 กันยายน 2567 พบว่าบรรยากาศก่อนหวยออก ได้มีคอหวย นักเสี่ยงโชค ต่างพากันส่อง \"เลขเด็ด\" จากสถานที่ให้โชคชื่อดังต่าง ๆ เพื่อนำมาเป็นแนวทางในการเสี่ยงโชค โดยเฉพาะตัวเลขจาก\"ธูปมงคล\"หรือ\"ธูปเสี่ยงทาย\"ซึ่งได้รวบรวมไว้ ดังนี้ เมื่อวันที่ 5 ส.ค. 67 ที่วัดดอนใหญ่ ต.ลำลูกกา อ.ลำลูกกา จ.ปทุมธานี ได้มีสายมูจำนวนมากมาขอพร เช่นเดียวกับ\"แคนดี้ รากแก่น\"นักร้องชื่อดังและคณะนำเครื่องบวงสรวงชุดใหญ่ เดินทางมาที่วัดดอนใหญ่ โดยแคนดี้ รากแก่น กล่าวว่า ตนเองเคยมากราบไหว้ท้าวเวสสุวรรณมาแล้ว แต่ยังไม่เคยทำพิธีบวงสรวง จึงอยากทำพิธีแต่ยังไม่รู้จะทำที่ไหนดี ปรากฏว่านั่งอยู่ดี ๆ ก็มีเสียงกระซิบข้างหูเรียกว่าต้องทำที่วัดดอนใหญ่ เชื่อว่าเพราะจิตผูกพันกับท้าวเวสสุวรรณ จึงรีบมาจัดพิธีบวงสรวงขอพรขอบารมีให้ประสบความสำเร็จ ... และที่ไม่พลาด แคนดี้ รากแก่นยังชี้เลขเด็ดจากธูปเสี่ยงทาย และยังบอกอีกว่าระหว่างพิธีธูปเสี่ยงทายได้หมุนกลับด้านให้นำไปเสี่ยงโชคกัน เพราะมีเลขทั้ง 3 ตัวและ 2 ตัวในงวดนี้ซึ่งได้เลข 908 และ 64 กลับไปเสี่ยงโชคตาม ๆ กัน เมื่อวันที่ 6 ส.ค. 67 ที่วัดสว่างอารมณ์ แคแถว ต.ขุนแก้ว อ.นครชัยศรี จ.นครปฐม พระครูยติธรรมานุยุต หรือ หลวงพ่อแป๊ะ เกจิดังเจ้าอาวาสได้ประกอบพิธีเปิดขุมทรัพย์รับโชค เปิดโชครับทรัพย์ ท้าวเวสสุวรรณเนื้อทองเหลือง ขนาดความสูงร่วม 4 เมตร โดยก่อนพิธีจะเริ่มขึ้น เหล่าบรรดาสาวกและสาธุชนเดินทางมาเข้าร่วมพิธีกันตั้งแต่ช่วงเย็น ซึ่งได้มีสาธุชนที่มาร่วมพิธีได้นำธูปมงคลติดมือมาเข้าพิธีด้วย พร้อมกับนำไปจุดหลังเสร็จสิ้นงาน ปรากฏว่าได้เลข 966 ซึ่งหลายคนจะนำไปเสี่ยงโชคในงวดนี้ เมื่อวันที่ 7 ก.ย. 67 ที่วัดไผ่ล้อม ต.พระปฐมเจดีย์ อ.เมือง จ.นครปฐม หลังจากหวยออกได้ 6 วัน บรรดาผู้ได้โชคจากกุมารสมบัติ หลวงพ่อพูล เริ่มทยอยกันมาแก้บนกันอย่างต่อเนื่อง ... โดยในงวดนี้ได้มีผู้ศรัทธานำธูปมงคลมาจุดที่ด้านหน้า “กุมารสมบัติ” พร้อมกับบนบานศาลกล่าวไว้ว่าอยากหาซื้อกำไลทองคำมามอบให้กุมารสมบัติ ถ้าอยากได้ก็ขอให้ถูกรางวัลใหญ่แล้วจะกลับมาทำตามสัญญาที่บนไว้ จากนั้นได้เดินไปดูเลขธูปมงคลที่จุดไว้ ปรากฏว่าธูปดอกแรกคือเลข 481 ส่วนดอกที่สองคือเลข 206 โดยมีบรรดาผู้ที่มากราบไหว้ให้ความสนใจมุงดูเลขธูปมงคล เพื่อนำไปเสี่ยงโชคเช่นกัน เมื่อวันที่ 10 ก.ย. 67 ที่วัดมงคลรัตน์ คลอง 12 ต.ลำไทร อ.ลำลูกกา จ.ปทุมธานี บรรดาเหล่าสายมูต่างแห่เดินทางมากราบไหว้ขอพรและแก้บนอย่างต่อเนื่อง ... เช่นเดียวกับ พนักงานขายบ้านของหมู่บ้านชื่อดังรายหนึ่ง ได้กลับมาแก้บน หลังได้โชค 2 ชั้น ลูกค้าทำสัญญาจองบ้าน และถูกรางวัลลอตเตอรี่งวดวันที่ 16 สิงหาคมที่ผ่านมา รับทรัพย์หลักแสนอีกด้วย วันนี้จึงได้เดินทางกลับมาแก้บนพร้อมกับจุดธูปเสี่ยงทายได้ 711 นำกลับไปเสี่ยงโชคอีกครั้งต่อไป เมื่อวันที่ 12 ก.ย. 67 ที่อาศรมฤๅษีเณร ธาตุพุทธคุณ ถนนวงแหวนตะวันตกหมายเลข 9 ต.โพธิ์แตง อ.บางไทร จ.พระนครศรีอยุธยา ประชาชนหลายพันคนได้พาครอบครัวเดินทางมากราบไหว้ \"พ่อปู่ฤๅษีพรหมเมศ\" และสิ่งศักดิ์สิทธิ์อื่น ๆ ภายในอาศรม ... โดยงวดนี้ได้มีนักร้องชื่อดัง\"เอก อนุภาพ\"เจ้าของผลงานเพลงคุณไสย และเพลงวอนพระนางพญาองค์ใหญ่ ที่มียอดวิวหลักล้าน ได้มากราบขอพรปู่ฤๅษีพรหมเมศและอาจารย์ฤๅษีเณร ธาตุพุทธคุณ ก่อนกลับยังได้ร้องเพลงถวายองค์ปู่ฤๅษีพรหมเมศและจุดธูปเลขมงคลเพื่อให้โชคแก่แฟนคลับ โดยเลขธูปคือ 245. (อ่านข่าว เลขเด็ด ทั้งหมดที่นี่)",
    "category": "lottery",
    "date": "14 ก.ย. 2567 06:00 น.",
    "publisher": "Thairath",
    "url": "https://www.thairath.co.th/lottery/news/2814294"
  },
  {
    "data": "มิเกล อาร์เตตา กุนซืออาร์เซนอล ออกมาเผยเบื้องหลังการคว้า ราฮีม สเตอร์ลิง มาเสริมความแข็งแกร่ง วันที่ 14 ก.ย. 67 มิเกล อาร์เตตา ผู้จัดการทีม “ปืนใหญ่” อาร์เซนอล ระบุ ตนใช้เวลาเพียงแค่ 10 วินาที ในการตัดสินใจเซ็นสัญญาคว้า ราฮีม สเตอร์ลิง ปีกตัวจี๊ดชาวอังกฤษ มาสู่ถิ่นเอมิเรตส์ สเตเดียม สเตอร์ลิง กลายเป็นส่วนเกินของ เชลซี ภายใต้การคุมทัพของ เอ็นโซ มาเรสกา ทำให้เขาต้องการย้ายทีม และสุดท้ายเป็น อาร์เซนอล ที่ก้าวเข้ามาเจรจาอย่างจริงจังและสามารถปิดดีล สเตอรต์ลิง ได้สำเร็จ ด้วยสัญญายืมตัวจนจบฤดูกาลนี้ ซึ่ง อาร์เตตา เผยเบื้องหลังว่าใช้เวลาตัดสินใจแค่ 10 วินาที หลังได้มีการโทรศัพท์พูดคุยกับนักเตะ อาร์เตตา กล่าวว่า “หลังจากที่ผมโทรไปหาเขาครั้งแรก ผมรู้ใน 10 วินาทีแรกเลยว่าเราต้องดึงตัวเขามา เพราะเขาต้องการมันมาก นั่นเป็นคำถามเดียวที่ผมสงสัย 'เขาอยู่ในช่วงไหนของอาชีพค้าแข้งแล้ว?\" “และหลังจากผ่านไป 10 วินาที ผมรู้ก่อนที่จะมีคำถามต่อไปว่าเราต้องการให้เขาอยู่ที่นี่ สิ่งที่ผมเห็นคือความกระหาย เขาเป็นนักเตะที่ต้องการลงเล่นทุกนาทีของทุกเกม เพราะถ้าไม่เป็นเช่นนั้น เขาก็จะไม่มีความสุข” “ความมุ่งมั่นและระดับของพละกำลังที่เขานำมาสู่ทีมเป็นแรงผลักดันที่ยิ่งใหญ่ คุณรู้สึกได้เลยตั้งแต่ที่เขาก้าวเข้ามา เราจะดีขึ้นเมื่อมีเขา เขาจะทำให้เราดีขึ้น\" ทั้งนี้ อาร์เตตา เคยมีโอกาสได้ร่วมงานกับ สเตอร์ลิง ตอนที่เป็นผู้ช่วยของ เป๊ป กวาร์ดิโอลา ที่แมนเชสเตอร์ ซิตี้",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/premierleague/2814301"
  },
  {
    "data": "พูดถึงนิสัยใจคอของคนไทย เป็นคนโอบอ้อมอารี ใจบุญ เป็นที่รู้กันทั้งโลก? คนส่วนใหญ่เห็นว่าเป็นเรื่องดี นักท่องเที่ยวผ่านเข้ามาต่างประทับใจ ชื่นชม เป็นที่กล่าวขาน ทำให้หลายคนอยากกลับมาเที่ยวอีก แต่ด้วยนิสัยใจคอแบบนี้ หลายครั้งทำให้เราตกเป็นเป้า? ตัวอย่างปัญหาใหญ่ในสังคมปัจจุบัน อย่างแก๊งคอลเซ็นเตอร์ มีข้อมูลหลังจากสืบสวนจับกุมผู้ร่วมขบวนการมาได้ว่า คนไทยถูกกาหัวไว้เลยว่า หลอกง่าย! จากข้อมูลนี้ เลยไม่รู้ว่าจะดีใจหรือเสียใจดี เพราะแต่ละปีคนไทยถูกแก๊งคอลเซ็นเตอร์หลอกลวงไปหลายหมื่นล้านบาท ปัจจุบันโลกแคบลง ปัญหาขอทานข้ามชาติกลับมาระบาด ยิ่งมีแผลเป็นหรือร่างกายพิการด้วยแล้ว รายได้ต่อวันยิ่งดีเข้าไปใหญ่! ความจริงเรื่องนี้ไม่ใช่เรื่องใหม่ แต่หลังจากหายเงียบไปนาน ตำรวจ กก.ดส.บช.น.เพิ่งบุกจับกุมแก๊งขอทานชาวเขมรที่เข้ามาเช่าบ้านตั้งก๊วนหากินอยู่ภายในซอยรามอินทรา 73 แถมหลังจาก “ตีหน้าเศร้า เล่าความเท็จ” ใช้ร่างกายที่บกพร่องหลอกเอาเงินคนไทยใจบุญมาได้ ตั้งก๊วนสุมหัวกินเหล้า เล่นพนันกันอย่างสนุกสนาน “กัน จอมพลัง” ได้รับการร้องเรียนมา รีบประสาน พ.ต.อ.นเรนทร์ เครื่องสนุก ผกก.สน.คันนายาว สั่งการให้ พ.ต.ต.โพชชง เสืองาม สวป.สน.คันนายาว นำกำลังเข้าตรวจสอบ แต่ห้องเช่าปิดเงียบ ต่อมาชุด กก.ดส.บช.น.มาซุ่มตรวจสอบซ้ำ เจอชาวกัมพูชาชายหญิง 2 คน กลับเข้ามาพอดี ขอให้เปิดห้องเช่าตรวจสอบจนพบผู้พิการหน้าเหลวชาย 2 หญิง 2 รวม 4 คน และเด็กเล็กอีก 4 คน หลบซ่อนอยู่ จับกุมดำเนินคดีเพราะหลบหนีเข้าเมือง! นอกจากแก๊งนี้ยังมีขอทานข้ามชาติอีกหลายกลุ่ม หน่วยงานไหนรับผิดชอบดูแลด้วยนะครับ ภาพลักษณ์การท่องเที่ยวมันเสียหาย? \"สหบาท\" ... คลิกอ่านคอลัมน์ “ส่องตำรวจ” เพิ่มเติม",
    "category": "local",
    "date": "14 ก.ย. 2567 05:33 น.",
    "publisher": "Thairath",
    "url": "https://www.thairath.co.th/news/local/2814186"
  },
  {
    "data": "เกิดวิวาทะระหว่างนักการเมืองหลายฝ่าย เรื่องรัฐบาลเก่ากับรัฐบาลใหม่ ใครมีอำนาจหน้าที่บริหารประเทศ ในช่วงเปลี่ยนรัฐบาล นายกรัฐมนตรีแพทองธาร ชินวัตร ให้สัมภาษณ์เรื่องน้ำท่วมหนักภาคเหนือ ไม่สามารถสั่งการอะไรได้ เนื่องจากยังไม่ได้แถลงนโยบายต่อรัฐสภา แม้แต่รองนายกรัฐมนตรีก็บอกว่าเป็นช่วงสุญญากาศ ฝ่ายนักการเมืองเกิดวิวาทะ ระหว่าง นพ.วรงค์ เดชกิจวิกรม ประธานที่ปรึกษาพรรคไทยภักดี ที่ออกมากล่าวโทษ ร.อ.ธรรมนัส พรหมเผ่า อดีต รมว.เกษตรฯว่าไม่ได้เป็นรัฐมนตรีแล้ว แต่ยังจุ้นปัญหาน้ำท่วม ขัดรัฐธรรมนูญ มาตรา 185 ฐานก้าวก่ายแทรกแซงการปฏิบัติหน้าที่ของข้าราชการ เลยโดน ร.อ.ธรรมนัส ฟ้องหมิ่นประมาท ถ้ารัฐบาลมีคณะที่ปรึกษากฎหมายเก่งๆ น่าจะแนะนำนายกรัฐมนตรีได้ว่ารัฐธรรมนูญ ม.162 ระบุว่าก่อนแถลงนโยบายต่อรัฐสภา หากมีกรณีที่สำคัญและจำเป็นเร่งด่วน หากปล่อยให้เนิ่นช้าไปจะกระทบต่อประโยชน์สำคัญของแผ่นดิน คณะรัฐมนตรีที่จะเข้ารับหน้าที่จะดำเนิน ไปพลางก่อนเพียงเท่าที่จำเป็นก็ได้ เช่นการแก้ปัญหาน้ำท่วม ไม่ใช่มัวแต่ยุ่งเรื่องการแจกเงินหมื่นจนไม่สนใจปัญหาน้ำท่วม ในเชียงใหม่และเชียงราย ตั้งแต่วันที่ 16 สิงหาคม ถึงวันที่ 8 กันยายน มีผู้เสียชีวิต ไปแล้วถึง 29 คน ไม่ใช่เรื่องเล็กๆ ทรัพย์สินเสียหายไปเท่าไหร่ยังไม่รู้ และนอกจาก ม.162 แล้ว ยังมีรัฐธรรมนูญ ม.168 ให้รัฐบาลชุดเดิมอยู่ปฏิบัติหน้าที่ต่อไปได้ ม.168 ระบุว่าให้คณะรัฐมนตรีที่พ้นจากตำแหน่ง อยู่ปฏิบัติหน้าที่ต่อไปจนกว่า ครม.ที่ตั้งขึ้นใหม่จะเข้ารับหน้าที่ แต่มีข้อแม้ว่านายกฯต้องพ้นจากตำแหน่ง ตาม ม.160 (4) หรือ (5) ตรงกับการพ้นตำแหน่งของอดีตนายกรัฐมนตรีเศรษฐา ทวีสิน ให้รองนายกรัฐมนตรีภูมิธรรม รักษาการแทน จนกว่า ครม.ชุดใหม่จะเข้าปฏิบัติหน้าที่ ... รัฐธรรมนูญเขียนอุดช่องโหว่ไว้ทุกด้าน แต่ทีมกฎหมายรัฐบาลไม่สนใจที่จะศึกษาหรือแนะนำ ปล่อยให้นายกรัฐมนตรีให้สัมภาษณ์ว่า ปัญหาน้ำท่วมรัฐบาลสั่งการอะไรไม่ได้จนกว่าจะเสร็จสิ้นแถลงนโยบาย อีกด้านหนึ่งสะท้อนถึงความสับสนของการปกครองประเทศไทย ที่เรียกกันว่าเป็นแบบ “รัฐราชการรวมศูนย์” เกิดภัยวิบัติในท้องถิ่นต้องรอให้รัฐบาลสั่ง แม้แต่รองนายกรัฐมนตรีผู้รักษาการแทนผู้ที่พ้นจากตำแหน่งก็ยังบอกว่า สถานการณ์อยู่ในช่วง “สุญญากาศ” แปลว่าไม่มีใครมีอำนาจใช่หรือไม่ เปรียบเทียบ ได้กับยุคโบราณที่เกิดภาวะ “แผ่นดินว่างกษัตริย์” เรื่องแบบนี้จะปล่อยให้เกิดขึ้นไม่ได้เด็ดขาด เพราะมีหน่วยงานกระจายอยู่ทั่วประเทศ ทั้งส่วนกลาง ส่วนภูมิภาค ส่วนท้องถิ่น แต่ต้องคำสั่งนายกรัฐมนตรี. คลิกอ่านคอลัมน์ “บทบรรณาธิการ” เพิ่มเติม",
    "category": "politic",
    "date": "14 ก.ย. 2567 05:32 น.",
    "publisher": "Thairath",
    "url": "https://www.thairath.co.th/news/politic/2814161"
  },
  {
    "data": "สถานการณ์ทารกไทยกำลังเผชิญความเสี่ยงตาบอดสูงโดยเฉพาะพื้นที่ห่างไกลจากการคลอดก่อนกำหนดแล้วขาดการคัดกรองนำมาสู่โรคจอประสาทตาผิดปกติสุดท้ายกลายเป็นคนตาบอดมากขึ้น แต่ว่าโรคนี้สามารถป้องกันได้จาก “การตรวจพบโรคให้เร็ว” เพื่อนำไปสู่การส่งต่อทารกไปยังแพทย์รักษาที่จะช่วยลดความเสี่ยงต่อการตาบอดในทารกได้อย่างทันท่วงที ทำให้คณะแพทยศาสตร์ ม.เชียงใหม่ จับมือกับ ม.จอห์นฮอปกินส์ ประเทศสหรัฐอเมริกา และ Shanghai Jiao Tong University สาธารณรัฐประชาชนจีน ทำวิจัยโครงการป้องกันการตาบอดในเด็กไทยที่ รพ.มหาราชนครเชียงใหม่ มีเป้าหมายทำแผนงานเพื่อลดการตาบอดในเด็กจากโรคจอตาเสื่อมคลอดก่อนกำหนด “ทีมข่าวสกู๊ป” ได้เข้าดูระบบจัดการโครงการนี้โดย ผศ.พญ.อัจฉรียา วิวัฒน์วงศ์วนา หน.หน่วยจักษุวิทยาเด็กและตาเข ภาควิชาจักษุวิทยา คณะแพทยศาสตร์ มช. บอกว่า ปัจจุบันเด็กคลอดก่อนกำหนดปีละ 4-5 หมื่นคนมักมีความเสี่ยงต่อ “การเป็นโรคจอประสาทตาผิดปกติในทารกเกิดก่อนกำหนด” สาเหตุทำให้เด็กไทยตาบอดอันดับ 1 อย่างน้อย 1 ใน 1 000 หรือ 0.1% ของเด็กไทย แล้วในจำนวนนี้ 2 ใน 3 หรือ 30% ก็มักเกิดจากสาเหตุของโรคจอประสาทตาผิดปกตินี้ ... แน่นอนว่าปัจจัยเสี่ยงมักเกิดขึ้นกับ “เด็กคลอดก่อนกำหนด” ยิ่งอายุครรภ์น้อยกว่า 30 สัปดาห์ หรือน้ำหนักแรกเกิดเด็กน้อยกว่า 1 500 กรัมจะมีความเสี่ยงรุนแรงต้องคัดกรองให้ทัน เพียงแต่บางโรงพยาบาลไม่มีหมอดวงตาเด็กต้องถ่ายภาพจอประสาทตาตรวจผ่านแพทย์ทางไกล ให้ผู้เชี่ยวชาญโรงพยาบาลอื่นแนะนำวิธีรักษาเร่งด่วน ถ้าวินิจฉัยล่าช้ามากหลังคลอดจะก่อเกิดจอประสาทตาหลุดลอกอย่างถ้าคัดกรองใน 4 สัปดาห์เด็กทารกเสี่ยงตาบอด 25-30% แต่หากเนิ่นนานกว่านั้นโอกาสรักษาโรคจะมีผลไม่ดีแนวโน้มเด็กตาบอดถาวรก็มีสูง ปัญหาที่น่ากังวลโดยเฉพาะพื้นที่ห่างไกล “การเข้าถึงบริการทางการแพทย์ไม่ดี” ในโรงพยาบาลหลายแห่งไม่มีผู้เชี่ยวชาญด้านดวงตาเด็กกลายเป็นพื้นที่เสี่ยงอันตรายต่อสุขภาพทารกมากจน “เฉลิม อยู่วิทยา เจ้าของธุรกิจกระทิงแดง” ได้เล็งเห็นปัญหานี้จึงสนับสนุนการทำวิจัยโครงการป้องกันการตาบอดในเด็กไทย ด้วยการมอบอุปกรณ์กล้องตรวจจอประสาทตาแบบมุมกว้างสำหรับเด็ก ใช้เทคโนโลยีขั้นสูง เพื่อใช้ในการตรวจคัดกรองให้ได้อย่างแม่นยำยิ่งขึ้น และได้เชิญ นีล เอ็ม.เบรสเลอร์  เจมส์ พี.กิลส์ ศาสตราจารย์จักษุวิทยา ม.จอห์นฮอปกินส์ ผู้เชี่ยวชาญระดับโลก มาถ่ายทอดความรู้ ประสบการณ์ และทำงานร่วมกับคณะแพทยศาสตร์ มช. ก่อเกิดความร่วมมือคณะแพทยศาสตร์ มช.  ม.จอห์นฮอปกินส์ และ Shanghai Jiao Tong University พัฒนาการตรวจระบบแพทยทางไกลให้เสถียรนำไปใช้ในพื้นที่ห่างไกล โดยคณะแพทยศาสตร์ มช.เป็นศูนย์กลางช่วยอ่านภาพสแกนจอประสาทตาเด็กผ่านแพทย์ทางไกลร่วมกับผู้เชี่ยวชาญ 2 สถาบันข้ามทวีปเพื่อวิเคราะห์แผนรักษา “โรคจอประสาทตาผิดปกติในทารกคลอดก่อนกำหนดเป็นปัญหาในพื้นที่ห่างไกลให้เด็กเสี่ยงตาบอดมากขึ้นเนื่องจากขาดการคัดกรองแล้วตัวโรคก็พัฒนาไปเร็วต้องได้รับการวินิจฉัยใน 1 เดือนหลังคลอดหากพบต้องรักษาใน 48 ชม. ทำให้ต้องพัฒนาระบบแพทย์ทางไกลมาช่วยเพื่อป้องกันการตาบอดในเด็กไทย” ผศ.พญ.อัจฉรียา ว่า ขณะที่ นีล เอ็ม.เบรสเลอร์ แพทยศาสตรบัณฑิตศาสตราจารย์จักษุวิทยา ม.จอห์นฮอปกินส์ บอกว่า เด็กไทยกำลังเผชิญกับความเสี่ยงต่อโรคจอประสาทตาผิดปกติหลังคลอดก่อนกำหนดที่นำไปสู่การตาบอดเพิ่มสูงขึ้น ทำให้สนใจทำวิจัยแล้วพยายามหาแหล่งทุนก่อนมาเจอเฉลิม อยู่วิทยา ซึ่งเป็นคนไข้รักษาดวงตาเลยเล่าให้ฟัง ก่อนได้รับการสนับสนุนการทำวิจัยครั้งนี้พร้อมอุปกรณ์กล้องตรวจจอประสาทตาฯ เพราะเด็กคลอดก่อนกำหนดมักได้รับการตรวจโดยวิธีส่องกล้องตาใช้แสงจ้าในการมองเห็นจอประสาทตามีผลต่อทารกรู้สึกเครียดแล้วยากต่อการปฏิบัติ ต้องใช้จักษุแพทย์มีประสบการณ์ประเมินที่มีไม่กี่คนในภูมิภาคทั่วโลกที่ตรวจโดยเด็กมีความเครียดน้อย ดังนั้น การใช้กล้องพิเศษจะช่วยอ่านค่าจอประสาทตาง่ายขึ้น เพราะการช่วยเด็กคลอดก่อนกำหนดไม่ให้ตาบอดต้องใช้กล้องถ่ายภาพละเอียดสูงจึงจะเห็นจอประสาทตาเด็กได้ “เมื่อทราบก็ส่งรักษาเพิ่ม” โดยปัจจุบันกล้องถ่ายภาพจอประสาทตาแบบมุมกว้างนี้ในไทยมีไม่ถึง 10 เครื่องและ 1 เครื่องอยู่ที่ รพ.มหาราชนครเชียงใหม่ นับเป็นเครื่องที่มีความละเอียดสูงล้ำสมัยมากที่สุดตอนนี้แล้วข้อดีคือ “ผู้ถ่ายภาพ” ไม่จำเป็นต้องเป็นแพทย์เพียงแต่เป็น “พยาบาล หรือบุคคลทั่วไป” ก็สามารถทำการถ่ายภาพจอประสาทตาเด็กได้เช่นกัน ... ในส่วน “วิธีการวิเคราะห์ผ่านแพทย์ทางไกล” ก็จะเข้ามาช่วยด้วยการถ่ายภาพตาเด็กควบคู่ไปกับการตรวจจริงแล้วส่งภาพให้ผู้เชี่ยวชาญช่วยวินิจฉัยภาพถ่ายได้ทั้งใน Shanghai Jiao Tong University แห่งจีน และ ม.จอห์นฮอปกินส์แห่งสหรัฐฯ เพื่อนำผลการตรวจมาเปรียบเทียบกับคณะแพทย์ศาสตร์ มช.ที่เป็นผู้ตรวจคนไข้จริง เพื่อทดสอบว่า “ผลตรวจจริงมีเปอร์เซ็นต์ตรงกันสูงก็นำมาใช้ได้” โดยเฉพาะในพื้นที่ห่างไกลขาดแคลนผู้เชี่ยวชาญดวงตาเด็กโดยระบบจะสามารถวิเคราะห์แบบเรียลไทม์ได้ “เพื่อให้เด็กคลอดก่อนกำหนดรับการรักษาทันท่วงทีลดความเสี่ยงตาบอด” นอกจากนี้ยังนำข้อมูลมาประกอบการวิจัยที่จะถูกใช้พัฒนาต่อไปเรื่อยๆ ในอนาคตกำลังพัฒนานำเอไอมาช่วยอ่านภาพถ่ายจอประสาทตาเด็กเบื้องต้น “คัดกรองกลุ่มเสี่ยงรุนแรง” ที่ทำให้ผู้รับการตรวจเครียดน้อยกว่าวิธีส่องกล้องตาโดยไม่จำเป็นต้องมีผู้เชี่ยวชาญด้านจอประสาทตาในเด็ก ด้าน จุน คอง แพทยศาสตรบัณฑิต ปรัชญาดุษฎีบัณฑิต นักวิชาการอาคันตุกะ ม.จอห์นฮอปกินส์ ให้ข้อมูลเสริมว่า เด็กในประเทศจีนเคยเผชิญกับโรคจอประสาทตาผิดปกติในทารกเกิดก่อนกำหนดเยอะมาก “ก่อนเกิดความร่วมมือระหว่างหมอเด็ก และหมอตา” เพิ่มความเข้มข้นในการดูแลเด็กคลอดก่อนกำหนดอย่างละเอียดขึ้น ... ทำให้ช่วง 10 ปีนี้สามารถป้องกันได้ระดับหนึ่งส่งผลให้โรคตาบอดในเด็กจีนลดลงจนมีประสบการณ์จึงมาร่วมมือกับ 3 สถาบันเพื่อวิจัยการป้องกันการตาบอดในเด็กไทย เพื่อพัฒนาความสามารถการตรวจให้ดีขึ้นเรื่อยๆ นับว่าเป็นโครงการที่มีประโยชน์ “ในการป้องกันการตาบอดในทารก” ถ้าตรวจพบโรคจอตาเสื่อมจากการคลอดก่อนกำหนดเร็ว ก็จะถูกส่งต่อไปยังแพทย์จะช่วยลดความเสี่ยงตาบอดได้ทันแล้วยิ่งถ้ารัฐบาลสนับสนุนระบบคัดกรองแพทย์ทางไกลครอบคลุมทั่วประเทศ เชื่อว่าคนตาบอดในไทยจะลดลงได้มาก. คลิกอ่านคอลัมน์ “สกู๊ปหน้า 1” เพิ่มเติม",
    "category": "local",
    "date": "14 ก.ย. 2567 05:17 น.",
    "publisher": "Thairath",
    "url": "https://www.thairath.co.th/news/local/2814180"
  },
  {
    "data": "ในหนังสือ สวนทางนิพพาน (สำนักพิมพ์ มติชน พ.ศ.2557) อาจารย์ เสฐียรพงษ์ วรรณปก เขียนเรื่อง คนตัดฟืนปริญญา กับลาฉลาด ในนิทานอีสป...เอาไว้ ใครที่ไม่เคยอ่าน...ควรจะได้อ่านสักครั้ง อาจารย์เสฐียรพงษ์ เริ่มต้นว่า...สัตว์บางชนิด เช่น ลา หรือควาย ในวัฒนธรรมของคนไทยมักจะถูกตราหน้าว่าโง่ จนมีนิทานหลายเรื่องเล่าประจานความโง่ ความจริงไม่ว่าคนหรือสัตว์ชนิดไหน ถ้าคิดไม่เป็นก็โง่เหมือนกัน เมื่อลูกชายอาจารย์ยังเล็ก อาจารย์ชอบเล่านิทานเรื่องลาโง่ ถูกหลอกให้กินน้ำค้างจนหิวตาย กับเรื่องเทวดากับคนตัดฟืน ทั้งสองเวอร์ชันให้ฟังแทบทุกวันก่อนนอน แต่ระยะหลังๆ ลูกชายอาจารย์ รบเร้าจะฟังแต่เวอร์ชันใหม่ เธอบอกว่า ลาสมัยใหม่ฉลาดดี คนตัดฟืนก็เก่ง นิทานเรื่องลาฉลาด เริ่มต้นว่า ยังมีลาฉลาดตัวหนึ่งกินหญ้าอยู่ตามชายป่า ได้ยินเสียงจิ้งหรีดร้องไพเราะจับใจ จึงเข้าไปถาม เจ้ากินอะไรจึงเสียงไพเราะอย่างนี้ จิ้งหรีดบอกว่า ข้ากินแต่น้ำค้างเสียงจึงไพเราะ ได้ยินดังนั้น ลาก็กระทืบจิ้งหรีดแบนแต๊ดแต๋พลางคำรามว่า “นี่ แน่ๆ มึงจะมาหลอกกู เหมือนในนิทานอีสปหรือ?” นิทานเรื่องคนตัดฟืนฉลาด...ชายคนหนึ่งทำขวานเหล็กตกลงน้ำ ยืนร้องไห้อยู่ เทพารักษ์สงสาร จึงอาสาลงงมให้ โดยถอดเสื้อผ้าและเครื่องถนิมพิมพาภรณ์กองไว้ที่ตลิ่ง ดำลงไปแล้วโผล่ขึ้นมาชูขวานเงินขึ้น “นี่ขวานของท่านหรือเปล่า?” คนตัดฟืนบอกว่า “ไม่ใช่ ขวานของข้าเป็นขวานเหล็ก” เทพารักษ์ก็วางขวานเงินไว้บนฝั่ง แล้วมุดลงไปอีก โผล่ขึ้นมาพร้อมขวานทอง “นี่ของท่านหรือเปล่า?” เทพารักษ์วางขวานทองไว้บนตลิ่ง มุดลงไปใหม่โผล่ขึ้นมาพร้อมขวานเหล็ก “นี่ เป็นขวานของท่านหรือเปล่า?” ... เงียบสนิท ไม่มีเสียงขานรับ เทพารักษ์เหลียวมองไปรอบๆ ไม่มีร่างคนตัดฟืนเลย แถมเสื้อผ้าพร้อมเครื่องถนิมพิมพาภรณ์ และขวานเงิน ขวานทอง ก็หายไปด้วย อาจารย์เสฐียรพงษ์ จบนิทานเวอร์ชันใหม่ เรื่องที่ลูกชายชอบฟัง ไว้แค่นี้ แล้วท่านก็มีคำสอนต่อ ไม่ว่าสัตว์ไม่ว่าคน แม้กระทั่งเทพย่อมมีทั้งโง่ทั้งฉลาด มีทั้งดีหรือเลว แม้เทวดาที่เป็นมารก็เลวได้ ถ้าคิดให้เป็นก็จะรู้ว่า ลาฉลาดก็มี คนมีการศึกษาต่ำฉลาดก็มี แม้คนโง่ถ้าฝึกฝนวิธีคิดให้เป็นก็เป็นคนฉลาดได้ ถ้าคิดไม่เป็น แก้ปัญหาไม่เป็นก็เอาตัวไม่รอดแน่ อาจารย์เสฐียรพงษ์ ยกคำสอนพระพุทธเจ้า สรุปคำสอนเรื่องลาฉลาด และคนตัดฟืนปริญญาว่า คนโง่รู้ตัวว่าโง่พอมีทางฉลาดได้ แต่ถ้าโง่แล้วอวดฉลาด นั่นแหละ!โง่แท้โง่ดักดานทีเดียว ผมอ่านคำสอนของอาจารย์เสฐียรพงษ์จนเพลิน เผลอลืมทักไปเทวดาในนิทาน ไม่ว่าเรื่องไหนๆไม่เคยถูกคนหลอกได้นี่นา! ยิ่งหลอกกันถึงขนาดให้แก้ผ้า ดำน้ำลงไปงมขวาน แล้วเพิ่งมารู้ว่าถูกหลอกเอาขวานเงินขวานทอง กระทั่งเครื่องแต่งตัวเทวดา เหลือแต่กางเกงในตัวเดียวเหาะกลับวิมาน เรื่องก็ประเจิดประเจ้อเกินจินตนาการเกินไป แต่ถ้าย้อนไปคิดว่า อาจารย์ท่านเล่าเรื่อง ในกรอบของนิทาน เมื่อสัตว์กับสัตว์พูดกันได้ สัตว์กับคนพูดจากันรู้เรื่อง จะเล่าเรื่องเทวดาถูกคนหลอกจนเหลือกางเกงในตัวเดียว เพื่อให้แง่คิดบางข้อก็ไม่ผิดกฎกติกา หากเป็นโลกของความจริง และยอมให้เทวดามีจริง เทวดาฤทธิ์มากท่านก็เอาคืน สาปทีเดียวคนก็หล่นจากเก้าอี้ได้ ไม่ต้องออกแรงให้ทหารขี่รถถังออกนอกถนนให้หนวกหูชาวบ้านแต่ประการใด. กิเลน ประลองเชิง คลิกอ่านคอลัมน์ “ชักธงรบ” เพิ่มเติม",
    "category": "local",
    "date": "14 ก.ย. 2567 05:15 น.",
    "publisher": "Thairath",
    "url": "https://www.thairath.co.th/news/local/2814163"
  },
  {
    "data": "ยังชอบใจที่ฝ่ายค้านได้ส่งเสียงไปถึงรัฐบาล “แพทองธาร ชินวัตร” นายกรัฐมนตรี ระหว่างนโยบายของรัฐบาล “1 ปีที่สูญเปล่า 3 ปีเจ๊าหรือเจ๊ง” เพราะมันคือการสะท้อนภาพความเป็นมาของรัฐบาลตั้งแต่ชุด “เศรษฐา ทวีสิน” เป็นนายกรัฐมนตรี จนมาถึงนายกรัฐมนตรีคนปัจจุบัน นโยบายคือสิ่งที่รัฐบาลนำไปปฏิบัติเพื่อให้บรรลุเป้าหมายแต่ 1 ปีของรัฐบาลชุดที่แล้วนั้นไม่ได้อะไรขึ้นมาเลย ก็ต้องดูกันต่อไปว่าจะทำได้อย่างที่ประกาศไว้หรือไม่ รัฐบาลชุดปัจจุบันที่มี “เพื่อไทย” เป็นแกนนำแถลงชัดเจนแล้วว่าจะทำอะไรบ้าง โดยสรุปก็คือนำนโยบายเก่ามาใช้ต่อไป เพียงแต่แถลงให้มันดูใหม่ถอดด้ามน่าสนใจมากขึ้นเนื่องจากเป็นรัฐบาลชุดใหม่แม้ดีเอ็นเอเดียวกันก็ตาม ความสำเร็จหรือล้มเหลวจึงอยู่ที่ฝีมือและความสามารถ อีกทั้งเป็นการพิสูจน์ว่า “อิ๊งค์” นั้นแค่ไหนอย่างไร มีอยู่เรื่องหนึ่งที่บังเอิญหรืออะไรก็แล้วแต่คือปัญหาน้ำท่วมซึ่งประชาชนกำลังเดือดร้อนอยู่ในขณะนี้ โดยเฉพาะที่จังหวัดเชียงรายสาหัสที่สุด! ก่อนหน้านี้เชียงรายก็เป็นหนึ่งในจังหวัดที่ประสบอุทกภัยแต่ก็ไม่หนักเท่าเพราะครั้งล่าสุดนี้เขาว่าในรอบ 50 ปีก็ว่าได้ที่หนักอย่างนี้ เพราะไม่ใช่แต่พื้นที่รอบนอกเท่านั้น แต่ในตัวเมืองเขตเศรษฐกิจก็ท่วมหนักจนทำให้เมืองทั้งเมืองประชาชนต้องประสบชะตากรรมไม่ต่างกัน รัฐบาลซึ่งอยู่ในช่วงหัวเลี้ยวหัวต่อที่ยังไม่สามารถปฏิบัติงานได้อย่างเต็มรูปต้องรอให้การแถลงนโยบายผ่านพ้นไปเสียก่อน เท่ากับว่ารัฐบาลไม่สามารถสั่งการอะไรได้ นอกจากดูอยู่ห่างๆ แบบเอาใจช่วยเท่านั้น เพราะเกรงว่าจะเกิดปัญหาว่าสั่งการก่อนที่จะมีอำนาจ จึงเป็นหน้าที่ของหน่วยราชการ องค์กรเอกชน ประชาชน อาสาสมัครที่ช่วยกันแก้ไขปัญหาที่เกิดขึ้น โดยเฉพาะช่วยเหลือประชาชนที่เดือดร้อน ... นักวิชาการผู้เชี่ยวชาญให้ความเห็นตรงกันว่าเหตุที่ประชาชนเดือดร้อนกันมาติดค้างอยู่บนบ้านและที่สูง ก็เพราะ... ระบบเตือนภัยล้มเหลว การสื่อสารแจ้งเตือนภัยล้มเหลวโดยสิ้นเชิง ไม่ต่างจากดินถล่มที่ภูเก็ตทำให้มีผู้เสียชีวิตถึง 13 คน ว่ากันถึงเรื่องน้ำท่วมนั้นจริงๆ แล้วก็เป็นเรื่องปกติเหมือนในต่างประเทศ แต่ของไทยนั้นไม่มีการแก้ไขที่เป็นระบบพอน้ำท่วมทีก็คิดทำโน่นทำนี่ แต่พอน้ำลดก็เงียบหายไป นี่มันเป็นอย่างนี้ประเทศไทย ปี 2554 น้ำท่วมใหญ่จะสร้างฟลัดเวย์ จะสร้างเขื่อน แต่จนถึงวันนี้ไม่มีอะไรเกิดขึ้นทุกอย่างยังคงเดิมฝนตกน้ำท่วมก็แก้กันเป็นคราวๆไป มาถึงวันนี้รัฐบาลต้องคิดและเอาจริงเอาจังกันเสียทีเพราะสภาพอากาศโลกก็เปลี่ยนไปมีแต่จะเลวร้ายมากขึ้น กว่าจะสิ้นฤดูในปีนี้ยังไม่รู้ว่าจะท่วมหนักอีกหรือไม่ ยิ่งนายกรัฐมนตรีเป็นสุภาพสตรีก็กลัวว่าประวัติศาสตร์จะซ้ำรอยอีก! “สายล่อฟ้า” คลิกอ่านคอลัมน์ “กล้าได้กล้าเสีย” เพิ่มเติม",
    "category": "politic",
    "date": "14 ก.ย. 2567 05:11 น.",
    "publisher": "Thairath",
    "url": "https://www.thairath.co.th/news/politic/2814181"
  },
  {
    "data": "วันเสาร์ที่ 14 กันยายน ยังอยู่ในช่วงพยากรณ์ของกรมอุตุนิยมวิทยาว่าจะมีฝนตกหนักทั่วประเทศ 13–17 ก.ย.นี้ ภาคเหนือ ภาคอีสาน ภาคกลาง และ ฯลฯ ยังเสี่ยงต่อภาวะน้ำท่วมฉับพลันและน้ำป่าไหลหลาก ตลอดจนภาวะฝนตกหนักถึงหนักมากดังที่พี่น้องเชียงใหม่ เชียงราย ประสบปัญหาทุกข์ยาก ณ บัดนี้ แต่จากภาษิตฝรั่ง “The Show Must Go On” ที่ทุกข์ก็ ต้องช่วยกันบำบัดทุกข์ ระดมสรรพกำลังเข้าช่วยเหลืออย่างสุดความสามารถ แต่สำหรับกิจกรรมแห่งความสุขที่ต้องดำเนินการเพื่อให้เศรษฐกิจเดินหน้าไม่หยุดยั้งก็ต้อง “โก-ออน” ดำเนินการกันต่อไป... ... \"ซูม\" คลิกอ่านคอลัมน์ “เหะหะพาที” เพิ่มเติม",
    "category": "local",
    "date": "14 ก.ย. 2567 05:09 น.",
    "publisher": "Thairath",
    "url": "https://www.thairath.co.th/news/local/2814166"
  },
  {
    "data": "... \"โสมชบา\"  คลิกอ่านคอลัมน์ \"โสมชบา\" เพิ่มเติม",
    "category": "lifestyle",
    "date": "14 ก.ย. 2567 04:55 น.",
    "publisher": "Thairath",
    "url": "https://www.thairath.co.th/lifestyle/2814177"
  },
  {
    "data": "วันเสาร์สบายๆ วันนี้ไปคุยเรื่อง “การช่วยลดโลกร้อน” กันนะครับ สัปดาห์ที่แล้ว คุณคงกระพัน อินทรแจ้ง ประธานเจ้าหน้าที่บริหารและกรรมการผู้จัดการใหญ่ บริษัท ปตท. จำกัด (มหาชน) เชิญสื่ออาวุโสไปดูงาน โรงไฟฟ้าขยะเทคโนโลยีใหม่ของญี่ปุ่น ซึ่งสามารถเผาขยะจนเป็นผงไร้ก๊าซคาร์บอนไดออกไซด์ (CO2) ที่ทำให้โลกร้อน สามารถตั้งอยู่กลางชุมชนเมืองได้ ซึ่งเป็นส่วนหนึ่งในวิสัยทัศน์ใหม่ของกลุ่ม ปตท. ยุค คุณคงกระพัน อินทรแจ้ง ที่ระบุว่า “ปตท.แข็งแรงร่วมกับสังคมไทยและเติบโตในระดับโลกอย่างยั่งยืน (TOGETHER FOR SUSTAINABLE THAILAND  SUSTAINABLE WORLD) โดย เร่งสร้างความแข็งแรงและเพิ่มศักยภาพในการแข่งขันในธุรกิจ Hydrocarbon ที่เป็นธุรกิจหลักของ ปตท. ควบคู่ไปกับการลดก๊าซเรือนกระจก และปรับตัวพร้อมรับสภาวะแวดล้อมที่เปลี่ยนแปลงไปอย่างรวดเร็ว คุณคงกระพัน เปิดเผยว่า ปตท.มีแผนการที่จะสร้างสมดุล ESG (สิ่งแวดล้อม-สังคม-ธรรมาภิบาล) ให้เหมาะสมกับบริบทองค์กร ควบคู่ไปกับการลดก๊าซเรือนกระจก เพื่อบรรลุเป้าหมาย Net Zero ผ่านการผลักดันธุรกิจที่เกี่ยวเนื่องกับ “ไฮโดรเจน” และ “โครงการดักจับและกักเก็บก๊าซคาร์บอนไดออกไซด์ (Carbon Capture Storage : CCS)” โดยทำงานแบบบูรณาการร่วมทั้งกลุ่ม ปตท. เพื่อใช้จุดแข็งของแต่ละบริษัทในกลุ่มให้เกิดประโยชน์สูงสุด ปัจจุบัน บริษัท ปตท.สำรวจและผลิตปิโตรเลียม (ปตท.สผ.) ในกลุ่ม ปตท.กำลังทดลองที่ แหล่งก๊าซอาทิตย์ ติดตั้งเครื่องดักจับก๊าซคาร์บอนจากการเผาไหม้ก๊าซที่ขุดขึ้นมาจากแหล่งอาทิตย์ เปลี่ยนก๊าซคาร์บอนให้เป็นของเหลว แล้วอัดกลับลงไปเก็บไว้ในบ่อก๊าซใต้ทะเลที่ว่างเปล่า (หลังขุดก๊าซขึ้นมาใช้แล้ว) เพื่อให้ก๊าซคาร์บอนอยู่ในบ่อก๊าซใต้ทะเลต่อไปชั่วนิรันดร์ วิธีการนี้จะช่วยลดก๊าซคาร์บอนไดออกไซด์ที่ทำให้โลกร้อนลงไปได้ รวมทั้งการตั้งเครื่องดักจับก๊าซคาร์บอนในโรงกลั่นและโรงแยกก๊าซในเครือของ ปตท.ด้วย ... คุณคงกระพัน กล่าวว่า เป้าหมายสำคัญของ ปตท.คือ การเป็นบริษัทพลังงานแห่งชาติ เพื่อความมั่นคงด้านพลังงาน โดยจะมีการปรับตัวครั้งใหญ่ ปี 2567 ปตท.จะ Refocus ธุรกิจกลับไปสู่ธุรกิจพื้นฐานเดิม (Back to basic) โดยมุ่งเน้นใน ธุรกิจ Hydrocarbon (ก๊าซ น้ำมัน ฯลฯ) ควบคู่กับการลดการปล่อยก๊าซเรือนกระจก (CO2) ลดสินทรัพย์ที่ไม่สร้างผลกำไร และ ตั้งแต่ปี 2568 เป็นต้นไป ปตท.จะเติบโตด้วยกำไรและการลงทุน มุ่งเน้นผลประกอบการที่เป็นเลิศและการริเริ่มสิ่งใหม่ๆ บูรณาการความยั่งยืนเข้าสู่ธุรกิจ โดย ปตท.จะสร้างบทบาทเป็นผู้เล่นที่นำประเทศ เพื่อช่วยให้ประเทศไทยบรรลุเป้าหมาย Net Zero (ในปี 2050 ที่รัฐบาลได้ประกาศไว้) การนำสื่ออาวุโสไปดู โรงงานไฟฟ้าขยะที่ไม่ปล่อยก๊าซเรือนกระจก และ โรงงานไฟฟ้าขยะรุ่นเก่าที่ยังปล่อยก๊าซเรือนกระจก แต่มีการติดตั้งเครื่องดักจับก๊าซเรือนกระจก ถือเป็นส่วนหนึ่งของเป้าหมาย ปตท.ในการสร้างความรู้ความเข้าใจให้กับสื่อและประชาชนในเรื่องการลดโลกร้อนและการลดการปล่อยก๊าซเรือนกระจก โรงไฟฟ้าขยะโรงแรกที่ ปตท.พาไปชมคือ Tsurumi Plant เมืองโยโกฮามา แนวคิดญี่ปุ่นคือ ตั้ง “โรงเผาขยะ” แต่ได้ “ไฟฟ้า” เป็นผลพลอยได้ แต่ไทยคิดกลับกันคือ ตั้งโรงไฟฟ้าขยะ โดยเอาขยะมาเป็นเชื้อเพลิง โรงไฟฟ้าซุรูมิตั้งอยู่กลางชุมชนเมือง เป็นโรงเผาขยะด้วยความร้อนสูง 800–950 องศาเซลเซียส ทำให้ขยะทุกชนิดกลายเป็นผุยผง จนไม่เหลือก๊าซเรือนกระจก และไม่มีกลิ่นเหม็นขยะมีเตาเผา 3 เตา เผาขยะได้วันละ 1 200 ตัน ผลิตไฟฟ้าได้วันละ 22 เมกะวัตต์ ขายไฟเข้าสู่ระบบกลาง น้ำที่ใช้ในการหล่อเย็น ก็บำบัดจนสะอาด แล้วปล่อยไปใช้รดต้นไม้และบ่อน้ำในสวนสาธารณะของชุมชน อีกโรงเป็น โรงเผาขยะรุ่นเก่า เผาขยะด้วยความร้อนต่ำกว่า จึงมีก๊าซ CO2 แต่เขาตั้งโรงดักจับ CO2 แล้วนำไปเปลี่ยนเป็น “ก๊าซไฮโดรเจนเหลว” เพื่อเป็นเชื้อเพลิงต่อไป นี่คือ โรงไฟฟ้าขยะที่ยั่งยืน ก็หวังประเทศไทยในอนาคตจะเปลี่ยน โรงไฟฟ้าขยะที่เน่าเหม็น ให้เป็น โรงไฟฟ้าขยะช่วยลดโลกร้อนอย่างยั่งยืน แบบเดียวกับญี่ปุ่นนะครับ. “ลม เปลี่ยนทิศ” คลิกอ่านคอลัมน์ “หมายเหตุประเทศไทย” เพิ่มเติม",
    "category": "local",
    "date": "14 ก.ย. 2567 04:55 น.",
    "publisher": "Thairath",
    "url": "https://www.thairath.co.th/news/local/2814169"
  },
  {
    "data": "สาระ ล่ำซำ มอบถุงยังชีพให้ แรมรุ้ง วรวัธ เพื่อนำไปช่วยเหลือกลุ่มผู้สูงอายุและผู้เปราะบางได้รับความเดือดร้อนจากสถานการณ์น้ำท่วม โดยมี ดร.สุธี โมกขะเวส  พิตราภรณ์ บุณยรัตพันธุ์ และ วาสนา ทองจันทร์ มาร่วมงานด้วย ที่เมืองไทยประกันชีวิต สนง.ใหญ่ วันก่อน วิกฤติน้ำท่วมใหญ่รอคอยรัฐบาลเร่งช่วยเหลือ หนังสือพิมพ์ ไทยรัฐ ยักษ์ใหญ่สารพัดสี จำหน่ายมากที่สุดของประเทศ ฉบับประจำวันเสาร์ที่ 14 กันยายน 2567 ... ... ... สังคมทั่วไป ... \"ธนูเทพ\" คลิกอ่านคอลัมน์ “บุคคลในข่าว” เพิ่มเติม",
    "category": "local",
    "date": "14 ก.ย. 2567 04:45 น.",
    "publisher": "Thairath",
    "url": "https://www.thairath.co.th/news/local/2814173"
  },
  {
    "data": "\"เสือเหลือง\" โบรุสเซีย ดอร์ทมุนด์ เปิดบ้านเอาชนะ ไฮเดนไฮม์ พุ่งขึ้นจ่าฝูง บุนเดสลีกา เยอรมนี การแข่งขันฟุตบอลบุนเดสลีกา เยอรมนี ฤดูกาล 2024-25 เมื่อคืนวันศุกร์ที่ 13 ก.ย. 67 “เสือเหลือง” โบรุสเซีย ดอร์ทมุนด์  อันดับ 4 ของตาราง เปิดสนามซิกนัล อิดูนา พาร์ค รับการมาเยือนของ ไฮเดนไฮม์ ทีมจ่าฝูง ผลปราฏว่า โบรุสเซีย ดอร์ทมุนด์ เอาชนะ ไฮเดนไฮม์ ไป 4-2 โดย ดอร์ทมุนด์ ได้ประตูจาก ดอนเยลล์ มาเลน นาทีที่ 12  คาริม อเดเยมี 2 ลูก นาทีที่ 17 กับ 41 และ เอ็มเร ชาน (จุดโทษ) นาทีที่ 90+3 ส่วน ไฮเดนไฮม์ ได้ประตูจาก มาร์วิน พีร์รินเกอร์ นาทีที่ 39 และ มักซิมิเลียน บรอยนิก นาทีที่ 74 ทั้งนี้ จากชัยชนะดังกล่าวทำให้ ดอร์ทมุนด์ เก็บเพิ่มเป็น 7 คะแนน ขึ้นมานำเป็นจ่าฝูง ส่วน ไฮเดนไฮม์ มี 6 คะแนนเท่าเดิม หล่นมาอยู่อันดับ 2 ของตาราง",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/eurofootball/bundesliga/2814300"
  },
  {
    "data": "ชาวเวียดนามทยอยกลับเข้าบ้านแล้ว หลังระดับน้ำท่วมเริ่มลดลง ขณะที่ยอดผู้เสียชีวิตจากน้ำท่วม ดินถล่ม อิทธิพลของพายุ \"ยางิ\" เพิ่มมาอยู่ที่ 254 ศพ เจ้าหน้าที่กู้ภัยเร่งค้นหาผู้สูญหายอีก 82 ราย วันที่ 13 กันยายน 2567 สำนักข่าวต่างประเทศรายงานว่า ระดับน้ำท่วมเริ่มลดลงอย่างช้าๆ ในหมู่บ้านอันลัก ชานกรุงฮานอย เมืองหลวงของเวียดนาม ขณะที่บางครอบครัวเริ่มกลับเข้าไปทำความสะอาดบ้านเรือนที่ได้รับความเสียหายจมอยู่ใต้น้ำตลอดสัปดาห์ที่ผ่านมา ขณะที่มีรายงานว่า ขณะนี้บ้านบางหลังยังจมอยู่ใต้น้ำ ที่มีความลึกเกือบ 2 เมตร โดยเวียดนามเผชิญกับน้ำท่วมฉับพลันในวันจันทร์ ที่ผ่านมา หลังจากฝนตกหนักจากพายุไต้ฝุ่นยางิ ที่ทวีความรุนแรงขณะพัดผ่านเวียดนาม เหงียน ถิ หลวน ชาวบ้านที่อพยพออกไปตอนน้ำท่วม เริ่มกลับไปบ้านของเธอและพบว่าเฟอร์นิเจอร์และเครื่องใช้ไฟฟ้าส่วนใหญ่ได้รับความเสียหายจากน้ำท่วม ซึ่งเธอบอกว่าน้ำท่วมเร็วมากจนไม่ทันเตรียมตัว และเธอไม่เคยมีประสบการณ์เป็นผู้ประสบภัยน้ำท่วมแบบนี้มาก่อน ด้านสำนักข่าวรอยเตอร์ รายงานว่า ยอดผู้เสียชีวิตในเวียดนามจากพายุไต้ฝุ่นยางิ รวมถึงดินถล่มและน้ำท่วมฉับพลัน เพิ่มขึ้นเป็น 254 ศพ ในขณะที่หน่วยงานจัดการภัยพิบัติของเวียดนาม เปิดเผยว่า น้ำท่วมลดลงและความพยายามค้นหาผู้สูญหายอีก 82 คนยังดำเนินต่อไป.",
    "category": "foreign",
    "date": "14 ก.ย. 2567 03:05 น.",
    "publisher": "Thairath",
    "url": "https://www.thairath.co.th/news/foreign/2814298"
  },
  {
    "data": "สุดยอดฝีมือนักบิน \"อลาสกา แอร์ไลน์\" ตัดสินใจเบรกฉุกเฉินจนยางล้อแตกขณะกำลังทำความเร็วก่อนเทคออฟ หลังมีเครื่องบินอีกลำแล่นมาขวางรันเวย์สนามบินเมืองแนชวิลล์ ของสหรัฐฯ วันที่ 13 กันยายน 2567 สำนักข่าว AP รายงานว่า เกิดเหตุระทึกเมื่อเครื่องบินโดยสาร สายการบิน \"อลาสกา แอร์ไลน์\" ที่กำลังทำความเร็วเพื่อเทคออฟออกจากรันเวย์ของสนามบินนานาชาติ เมืองแนชวิลล์ ในรัฐเทนเนสซี แต่จู่ๆนักบินต้องตัดสินใจเบรกฉุกเฉินจนล้อแตก หลังจากมีเครื่องบินโดยสารอีกลำ ของสายการบิน \"เซาท์เวสต์ แอร์ไลน์\" แล่นมาขวางตรงปลายรันเวย์เดียวกัน โดยเครื่องบินของอลาสกา แอร์ไลน์ สามารถหลบเครื่องบินลำนี้ได้ทันแบบเฉียดฉิว และผู้โดยสารปลอดภัยดีทุกคน โฆษกสำนักงานการบินพลเรือนของสหรัฐฯเปิดเผยว่า กำลังอยู่ระหว่างสอบสวนเหตุการณ์ที่เกิดขึ้น เนื่องจากเครื่องบินของอลาสกา แอร์ไลน์ ได้รับการยืนยันจากเจ้าหน้าที่หอควบคุมการบินว่ารันเวย์เคลียร์สามารถขึ้นบินได้ แต่ปรากฏว่ามีเครื่องบินอีกลำแล่นมาขวางรันเวย์ ซึ่งหากเบรกไม่ทันก็อาจเกิดเหตุเครื่องบินชนกันบนรันเวย์นำมาซึ่งความสูญเสียร้ายแรง ด้านโฆษกของอลาสกา แอร์ไลน์ แถลงว่า เครื่องบินลำนี้ พร้อมผู้โดยสาร 176 คนและลูกเรือ 6 คนกำลังมุ่งหน้าจากเมืองแนชวิลล์ ไปยังเมืองซีแอตเติล ในรัฐวอชิงตัน เมื่อเวลา 9.15 น.ของวันพฤหัสบดี ตามเวลาท้องถิ่น โดยนักบินตระหนักถึง \"ปัญหาการจราจรบนรันเวย์ที่อาจเกิดขึ้น\" จึงได้ใช้เบรกทันทีเพื่อป้องกันไม่ให้เหตุการณ์ลุกลามบานปลาย และอย่างไรก็ตาม ไม่มีผู้โดยสารได้รับบาดเจ็บจากเหตุการณ์นี้ ขณะที่เครื่องบินโบอิ้ง 737Max ยางล้อแตกเนื่องมาจากได้รับความร้อนสูงจากการเบรกอย่างรุนแรง โฆษกฯระบุว่า หลังเกิดเหตุได้มีการส่งเครื่องบินไปตรวจสอบ และได้พาผู้โดยสารเปลี่ยนเครื่องบินลำใหม่เพื่อมุ่งหน้าไปเมืองซีแอตเติล ในช่วงค่ำวันเดียวกัน ... ทางด้านสายการบินเซาท์เวสต์ ออกแถลงการณ์ระบุว่า ได้ติดต่อไปยังสำนักงานการบินพลเรือนและคณะกรรมการความปลอดภัยคมนาคมแห่งชาติแล้ว เพื่อเป็นการให้ความร่วมมือในการสืบสวนกรณีที่เกิดขึ้น ทั้งนี้ เหตุการณ์นี้เกิดขึ้นเพียงไม่กี่วันหลังจากเพิ่งเกิดเหตุเครื่องบินเดลตา แอร์ไลน์ 2 ลำเฉี่ยวชนกันบนทางขับที่สนามบินแอตแลนตา ของสหรัฐฯ โดยเครื่องบินลำใหญ่กว่านั้นชนหางของเครื่องบินเล็กแต่เคราะห์ดีไม่มีรายงานการบาดเจ็บของผู้โดยสารและลูกเรือ.  ",
    "category": "foreign",
    "date": "14 ก.ย. 2567 02:12 น.",
    "publisher": "Thairath",
    "url": "https://www.thairath.co.th/news/foreign/2814296"
  },
  {
    "data": "แถลงนโยบายรัฐบาล “พริษฐ์” สรุปอภิปรายฝั่งฝ่ายค้าน ขอจับตาการบริหารราชการและนโยบาย ด้าน “สุทิน” พูดปิดท้าย ให้กำลังรัฐบาล มองวาทกรรมเป็นสีสัน “ภูมิธรรม” เป็นตัวแทนรัฐบาลขอบคุณ ก่อนประธานสั่งปิดประชุม เมื่อเวลา 23.42 น. วันที่ 13 กันยายน 2567 เข้าสู่การสรุปของ นายพริษฐ์ วัชรสินธุ สส.บัญชีรายชื่อ พรรคประชาชน ว่า แม้นายกรัฐมนตรีจะเปลี่ยนคน แต่ไม่ได้เปลี่ยนพรรค แม้รัฐมนตรีจะเปลี่ยนชื่อ แต่ไม่ได้เปลี่ยนนามสกุล แล้วจึงกล่าวต่อไปถึงการตรวจการบ้านรัฐบาล นายเศรษฐา ทวีสิน อดีตนายกรัฐมนตรี 1 ปีที่ผ่านมา เริ่มด้วยโครงการดิจิทัลวอลเล็ต ไม่เห็นว่าจะสามารถจุดชนวนได้แม้แต่เรื่องเดียว เพราะมัวหมกมุ่นในนโยบายดังกล่าว และพูดกลับไปกลับมา จนวันนี้ก็ยังไม่ได้แจกแม้แต่บาทเดียว ประชาชนก็ไม่แน่ใจว่าทุกคนจะได้รับจริงหรือไม่ จากเงินดิจิทัล แต่ก้อนแรกรัฐบาลก็ยอมรับแล้วว่าจะจ่ายเป็นเงินสด ส่วนนโยบายพลังงานที่จะลดราคา ก็ลดลงไปในระยะสั้นมาก ปัจจุบันก็เด้งกลับมาหมดแล้ว ในตอนหนึ่ง ประธานรัฐสภา กล่าวเบรกว่าให้เข้าสู่รัฐบาล น.ส.แพทองธาร ชินวัตร นายกรัฐมนตรี ได้แล้ว นายพริษฐ์ กล่าวต่อในเรื่องการท่องเที่ยวว่า นายเศรษฐา ขยันผิดจุด สะท้อนว่าเป็นความล้มเหลว ไม่ประสบความสำเร็จในการดึงนักท่องเที่ยวไปจังหวัดใหม่ ๆ ได้ รวมไปถึงการผลักดันรัฐธรรมนูญฉบับใหม่ ก็ยังค้างอยู่ที่การทำประชามติ เหมือนกลับมาอยู่จุดเดิม ... หากนำนโยบายของรัฐบาล นายเศรษฐา และรัฐบาล น.ส.แพทองธาร มาเทียบกัน เหมือนว่าคิดไม่ครบและกลับไปกลับมา เรื่องแรกคือดิจิทัลวอลเล็ต โดยไม่มีคำว่า 10 000 บาท การแจกเงินสดก็เรียกว่าดิจิทัลวอลเล็ตไม่ได้ และผู้ที่ไม่ใช่กลุ่มเปราะบางจะได้รับเงินหรือไม่ ขณะที่นโยบายเรื่องค่าแรงขั้นต่ำก็เจือจางลง ไม่มีในนโยบายของรัฐบาลปัจจุบัน และหลายนโยบายคิดไม่ซื่อ แต่เอาประชาชนมาบังหน้า ยังไม่เห็นความหวังมากนักใน 3 ปีข้างหน้านี้ ประชาชนจะฝากความหวังกับนายกรัฐมนตรีได้หรือไม่ พร้อมระบุต่อไปว่า คณะรัฐมนตรี (ครม.) ชุดนี้ มีความเสี่ยงจะเป็น ครม.ตัวประกัน จะเจออุปสรรคในการปฏิรูปโครงสร้าง นายกรัฐมนตรีคนปัจจุบันถูกล้อมรอบด้วยนิติสงคราม ซึ่งตนและพรรคประชาชนก็ไม่เห็นด้วย วันนี้นายกรัฐมนตรีกำลังยืนบนทาง 2 แพร่ง ที่เครือข่ายอำนาจเก่าหวังใช้ท่านเป็นเครื่องมือเพื่อกำจัดภัยคุกคามใหม่ แต่ในอนาคตเชื่อว่าอำนาจเก่าก็จะไม่เก็บภัยคุกคามเก่าไว้เช่นกัน หากวันนี้พร้อมหันหลังให้อำนาจเก่า วิ่งเข้าหาประชาชน มาร่วมมือกับพรรคประชาชนในบางโอกาสบางวาระ ปฏิรูปโครงสร้างการเมืองให้เป็นประชาธิปไตยแบบปกติ ให้อำนาจที่มาจากการเลือกตั้ง อยู่เหนืออำนาจที่มาจากการแต่งตั้ง เชื่อว่าแม้จะเห็นต่างหลายเรื่อง แต่จะฝ่าอำนาจเก่า นิติสงคราม เพื่อให้ประเทศไปได้ตามระบอบประชาธิปไตย เดินหน้าถ่วงดุลในสภา ถ่วงดุลกันในคูหาเลือกตั้ง ผลัดกันเป็นรัฐบาลและฝ่ายค้าน ไม่ได้เป็นศัตรูกัน และการเมืองจะมีเสถียรภาพ ประเทศไทยจะมีที่ยืนในเวทีโลก ประเทศชาติและประชาชนจะมีแต่ได้กับได้ “เวลาของท่านในการตัดสินใจมีเหลือไม่มาก ความอดทนของพี่น้องประชาชนมีขีดจำกัด ผมเชื่อว่า 3 ปีหลังจากนี้ท่านจะต้องเผชิญกับหลายสถานการณ์ที่ท่านจะต้องตัดสินใจแทนพวกเราทุกคน ว่าท่านจะทำให้อนาคตข้างหน้านั้นเป็นอนาคตที่อำนาจลงตัวแต่ประชาชนลงเหว หรือเป็นอนาคตที่อำนาจเปลี่ยนผ่านและประเทศชาติเปลี่ยนแปลง พวกเราพรรคประชาชนในฐานะแกนนำพรรคฝ่ายค้าน เราจะเฝ้ารอและตรวจสอบทุกฝีก้าว และทุกการตัดสินใจของท่าน ผมได้เพียงแต่หวังว่าท่านจะตัดสินใจทุกครั้งโดยไม่ปล่อยให้ประโยชน์ส่วนตัวของใครมาอยู่เหนือประโยชน์ส่วนรวมของประเทศชาติและพี่น้องประชาชนทุกคน” ต่อมาเวลา 00.27 น. เข้าสู่วันที่ 14 กันยายน 2567 พ.ต.อ.ทวี สอดส่อง รัฐมนตรีว่าการกระทรวงยุติธรรม ชี้แจงว่า รัฐบาลต้องอยู่รับใช้ประชาชน เหมือนถูกตราหน้า ด้อยค่าจากผู้สรุป แต่ไม่เป็นไร เป็นการพูดเพื่อก่อก็ได้ จากนั้นกล่าวถึงเรื่องยาเสพติดที่มีความล้มเหลวในการปราบปราม ต้องทำความเข้าใจเพื่อไม่ให้เกิดความคลาดเคลื่อน ว่า 1 ปีรัฐบาล นายเศรษฐา มีความจริงจังในการปราบปรามยาเสพติด ยอมรับว่าการผลิตยาเสพติดไม่ได้ผลิตในประเทศไทย แต่มาจากสามเหลี่ยมทองคำมีศักยภาพในการผลิตสูง แต่เชื่อมั่นว่าเรามีความร่วมมือกับประเทศในอาเซียน รัฐบาลกล้าออกหมายจับพันเอกของว้า ส่วนราคาที่ถูกก็มีการลดปริมาณเมตแอมเฟตามีน ส่วนเรื่องการขายไฟให้ประเทศเพื่อนบ้านที่อ้างว่าอาจจะเป็นการเอื้อการผลิตยาเสพติดนั้น มีการมอบหมายไปดำเนินการ รวมถึงส่งฟ้องการไฟฟ้าส่วนภูมิภาคแล้ว ซึ่งสิ่งที่อภิปรายมานั้นเป็นประโยชน์ ขอรับไว้ และเราจะยกระดับเรื่องความปลอดภัยทางไซเบอร์ ทางด้าน นายรังสิมันต์ โรม สส.บัญชีรายชื่อ พรรคประชาชน ระบุว่า เรื่องตัดไฟเป็นปัญหาเร่งด่วน ซึ่งไทยมีความชอบธรรมในการตัดไฟ และอยากให้ทำหนังสือไปถึงอัยการสูงสุด ขอให้ทวงถามความคืบหน้าด้วย ขณะที่เวลา 00.38 น. เข้าสู่การอภิปรายเป็นคนสุดท้ายคือ นายสุทิน คลังแสง สส.มหาสารคาม พรรคเพื่อไทย อดีตรัฐมนตรีว่าการกระทรวงกลาโหม กล่าวว่า ตรวจสอบนโยบายรัฐบาลแล้ว สอดคล้องรัฐธรรมนูญและยุทธศาสตร์ชาติ จากนั้นต้องดูว่าการจะแก้ปัญหาให้ประเทศตีโจทย์แตกหรือไม่ โดยดูความท้าทาย 9 ข้อ วันนี้รัฐบาล น.ส.แพทองธาร ตีโจทย์ประเทศตรงกับประชาชน ซึ่งตัวแทนประชาชนคือ สส. ถือว่ากลัดกระดุมเม็ดแรกถูก จากนั้นดูวิธีแก้ปัญหาว่าถูกหรือไม่ คือนโยบายเร่งด่วน 10 ข้อ โดยมองว่าแต่ละนโยบายชัด ตอบโจทย์ ส่วนเรื่องดิจิทัลวอลเล็ต ต้องมองมุมกลับว่าที่ทำช้าเพราะเคารพความเห็นและเสียงท้วงติง ปรับจนเปลี่ยนโฉมไป ไม่อยากให้ถูกล้มก็ต้องทำอย่างรอบคอบ และบางนโยบายก็เขียนชัดกว่ารัฐบาลเก่ามาก ทั้งนี้ ตรวจสอบเบื้องต้นแล้วว่ารัฐบาลมองโจทย์แตก หลายคนถามหาแผนงานและโครงการ แต่นโยบายต้องเขียนกว้างๆ โดยรวม 80% รัฐบาล ตัวแทนประชาชนมองตรงกัน ส่วน 20% ถูกพูดถึงแผนงาน คำถามต่อมาของเพื่อนสมาชิกคือจะสำเร็จหรือไม่ แต่ไม่ใช่เรื่องของวาระนี้ การท้วงติงเป็นเรื่องที่ดี เพิ่มเติมเกิดให้สมบูรณ์ได้ พร้อมฝากถึงรัฐบาลอย่าไปเสียกำลังใจ หลายความคิดมีเหตุผลน่ารับฟัง แต่บางข้อเสนอแนะอาจจะปนเปื้อนผลประโยชน์ทางการเมือง ถือว่าเป็นเสน่ห์ บางข้อเสนอแนะอาจจะไม่มีประสบการณ์ในการบริหารประเทศ ก็อย่าไปเสียกำลังใจ นายสุทิน กล่าวต่อไปว่า ไม่ผิดที่จะกังวลว่าคณะรัฐมนตรี (ครม.) จะไหวหรือไม่ ผลักดันได้หรือไม่ ถ้าไม่ไหว ไม่ดีจริง เราก็ยื่นอภิปรายไม่ไว้วางใจ บางเรื่องเป็นห่วง บางเรื่องเป็นวาทกรรม ก็ต้องมีบ้าง อะไรที่ไม่ใช่ก็ไม่ต้องไปคิด สังคมดูออกการตั้งรัฐบาลวันนั้นให้ใครมีโอกาสก่อน ให้โอกาสแล้วแต่ไม่ได้ ประชาชนให้มาอย่างนี้ ทำให้ดีที่สุดตามข้อจำกัด ใครก็อยากได้รัฐบาลพรรคเดียว แต่ขอให้คิดว่าตั้งในสภา ไม่ได้ไปตั้งในค่ายทหาร ถ้าเราไม่ตั้ง ไม่มีรัฐบาล วันนี้จะมากันอย่างไร ปัญหาประชาชนจะไม่หนักกว่านี้หรือ ส่วนประเด็นเรื่องอำนาจตัดสินใจ มีคนบงการอยู่เบื้องหลังหรือไม่ วาทกรรมครอบครอง ครอบงำ ขอให้คิดว่าการที่จะมีองค์กรบริหารใด ถ้าจะมีคณะที่ปรึกษา มีผู้มีประสบการณ์ในการบริหารประเทศอย่างช่ำชอง ไม่ดีหรือ ถ้าตนเป็นนายกรัฐมนตรี ได้ที่ปรึกษาเป็นอดีตนายกรัฐมนตรี 4-5 คน จะยกมือสาธุเลย ทำไมไม่คิดแง่บวก ขอให้ดูมรรคผลของการบริหารประเทศ ตลอด 2 วันนี้ สภาสร้างคุณค่า เชื่อว่ารัฐบาลไม่นิ่งดูดาย เก็บไปเป็นการบ้าน และเชื่อว่าคำอภิปรายมีผลต่อรัฐบาล รัฐมนตรีทุกคนให้ความสำคัญต่อการอภิปรายของเพื่อนสมาชิกและจะเป็นประโยชน์ต่อรัฐบาลชุดนี้ และขอให้กำลังใจรัฐบาล ในเวลา 01.05 น. นายภูมิธรรม เวชยชัย รองนายกรัฐมนตรีและรัฐมนตรีว่าการกระทรวงกลาโหม ในฐานะผู้แทนรัฐบาล กล่าวว่า ขอบคุณในการแถลงนโยบายของคณะรัฐมนตรี ไม่ใช่กล่าวขอบคุณในการอภิปรายไม่ไว้วางใจ ขอบคุณที่ร่วมกันอภิปรายตลอดระยะเวลา 2 วัน แสดงความเห็นต่อนโยบาย นายกรัฐมนตรีและรัฐมนตรีได้รับฟังความเห็นจาก สส.ฝ่ายค้าน ฝ่ายรัฐบาล และ สว. ล้วนแต่เป็นประโยชน์บริหารราชการแผ่นดิน แม้บางครั้งการอภิปรายจะไปไกลจากความเป็นจริง แต่จะนำความคิดเห็นไปจำแนกแยกแยะหาทางที่ดีที่สุดเพื่อประเทศ นำไปประกอบการพิจารณาขับเคลื่อน ทั้งนี้ ภาพรวมนโยบายที่รัฐบาลแถลงไปเป็นการยกระดับชีวิตประชาชน ต่อยอดการพัฒนา เพิ่มศักยภาพการแข่งขันของประเทศ วางรากฐานสู่อนาคต พร้อมกันนี้ รัฐบาลขอให้ความเชื่อมั่นว่าการดำเนินนโยบายตามที่ได้แถลงต่อรัฐสภา จะช่วยสร้างโอกาสอย่างเท่าเทียมให้คนไทยมีกิน มีใช้ มีเกียรติและศักดิ์ศรี เกิดประโยชน์สูงสุดต่อพี่น้องประชาชน ซึ่งเป็นเป้าหมายสูงสุดตามความมุ่งหวังของรัฐบาลและสมาชิกรัฐสภาอันทรงเกียรติแห่งนี้ทุกท่าน จากนั้น ประธานรัฐสภากล่าวปิดประชุมในเวลา 01.10 น. (ภาพ : ธนัท ชยพัทธฤทธี)",
    "category": "politic",
    "date": "14 ก.ย. 2567 01:42 น.",
    "publisher": "Thairath",
    "url": "https://www.thairath.co.th/news/politic/2814297"
  },
  {
    "data": "กลุ่มมือปืนบุกสังหารผู้คนในเขตชุมชนชีอะห์ ทางภาคกลางของอัฟกานิสถาน สังเวยอย่างน้อย 14 ศพ บาดเจ็บ 6 ราย ด้านกลุ่ม IS ออกมาอ้างว่าอยู่เบื้องหลังเหตุนองเลือดในครั้งนี้ ซึ่งนับเป็นการโจมตีในอัฟกานิสถานที่มีผู้เสียชีวิตมากที่สุดในปีนี้ วันที่ 13 กันยายน 2567 สำนักข่าวต่างประเทศรายงานว่า เกิดเหตุกลุ่มมือปืนใช้อาวุธปืนกลบุกสังหารผู้คนในพื้นที่ที่มีประชากรส่วนใหญ่เป็นชาวชีอะห์ ทางภาคกลางของอัฟกานิสถาน ส่งผลให้มีผู้เสียชีวิต 14 ศพ บาดเจ็บอีก 6 ราย ซาบีฮุลเลาะห์ มูจาฮิด โฆษกรัฐบาลตาลีบัน เปิดเผยว่า นับเป็นการโจมตีที่มีผู้เสียชีวิตมากที่สุดครั้งหนึ่งในประเทศในปีนี้ พร้อมกล่าวประณามการกระทำป่าเถื่อน และกล่าวว่า เป็นหน้าที่ของกลุ่มตาลีบันที่จะต้องปกป้องผู้คนและทรัพย์สินในอัฟกานิสถาน โดยจะใช้ความพยายามอย่างจริงจังเพื่อตามหาผู้ก่อเหตุและนำตัวพวกเขาเข้าสู่กระบวนการยุติธรรม ทางด้านกลุ่มรัฐอิสลาม (Islamic State) ออกมาอ้างว่าอยู่เบื้องหลังการโจมตีในครั้งนี้ โดยมีการใช้ปืนกลในการโจมตี ซึ่งพุ่งเป้าไปที่การสังหารชาวชีอะห์ ฮาซารา ที่เดินทางจากจังหวัดกอร์ ไปยังไดกุนดี ขณะเดียวกัน นายนัสเซอร์ คานาอานี โฆษกกระทรวงการต่างประเทศของอิหร่านกล่าวว่า กลุ่มไอเอสพุ่งเป้าโจมตีผู้คนที่เดินทางกลับมาจากการเยี่ยมชมสถานที่ศักดิ์สิทธิ์ในอิรัก พร้อมเรียกร้องให้ดำเนินการลงโทษผู้ที่อยู่เบื้องหลังอาชญากรรมโดยทันที ทั้งนี้ กลุ่มรัฐอิสลามในอัฟกานิสถาน มักจะก่อเหตุท้าทายการดูแลความมั่นคงภายในประเทศของกลุ่มตาลีบัน ด้วยการโจมตีโรงเรียน โรงพยาบาล มัสยิด และพื้นที่ชาวชีอะห์ ในช่วง 3 ปีที่ผ่านมา โดยเมื่อต้นเดือนที่ผ่านมา มือระเบิดฆ่าตัวตายของไอเอสได้จุดชนวนเสื้อกั๊กที่บรรจุวัตถุระเบิดที่สำนักงานอัยการ ในกรุงคาบูล และเมื่อเดือนพฤษภาคม ที่ผ่านมา รถจักรยานยนต์ติดระเบิด ได้ระเบิดในจังหวัดบาดัคชาน ทางตะวันออกเฉียงเหนือ และสังหารเจ้าหน้าที่ตำรวจซึ่งเป็นส่วนหนึ่งของโครงการรณรงค์ต่อต้านการปลูกฝิ่น. ...",
    "category": "foreign",
    "date": "14 ก.ย. 2567 01:10 น.",
    "publisher": "Thairath",
    "url": "https://www.thairath.co.th/news/foreign/2814295"
  },
  {
    "data": "“ไอซ์ รักชนก” อภิปรายปัญหาแก๊งคอลเซ็นเตอร์ จี้นายกฯ ต้องลงมากำกับเอง ด้าน “รังสิมันต์ โรม” ร่ายยาวบัญชีม้า ยาเสพติด สถานบันเทิงครบวงจร โยงประเทศเพื่อนบ้าน “ประเสริฐ” ลุกโต้ หลายอย่างทำไปแล้วแต่อาจไม่รู้ เมื่อเวลาประมาณ 22.00 น. วันที่ 13 กันยายน 2567 น.ส.รักชนก ศรีนอก สส.กทม. พรรคประชาชน ร่วมอภิปรายในวาระเรื่องด่วน คณะรัฐมนตรีแถลงนโยบายต่อรัฐสภา ในเรื่องแก๊งคอลเซ็นเตอร์ อาชญากรรมออนไลน์ มิจฉาชีพ มีข้อมูลของประชาชนแทบทุกอย่างรั่วไหล แต่รัฐบาลไม่สามารถดำเนินการอย่างเด็ดขาดได้ทั้งที่ประชาชนเผชิญปัญหามานานแล้ว บางคนหมดตัว ร้ายแรงที่สุดกระทั่งเสียชีวิต เป็นปัญหาที่รุนแรงและเรื้อรังที่ทำลายชีวิตประชาชน จากนั้นยกคำแถลงนโยบาย ซึ่งอยู่ในนโยบายเร่งด่วนที่ 9 คือ รัฐบาลจะเร่งแก้ปัญหาอาชญากรรม อาชญากรรมออนไลน์/มิจฉาชีพ และอาชญากรรมข้ามชาติเพื่อปกป้องผลประโยชน์ของประชาชน โดยการเพิ่มศักยภาพและประสิทธิภาพในการป้องกันและปราบปรามแก๊งคอลเซ็นเตอร์ และรับมือกับอาชญากรรมออนไลน์อย่างรวดเร็ว ช่วยเหลือเหยื่อของมิจฉาชีพอย่างทันท่วงที โดยผนึกกำลังกับประเทศเพื่อนบ้าน และสร้างกลไกการร่วมรับผิดชอบของบริษัทผู้ประกอบกิจการโทรคมนาคมและธนาคารพาณิชย์ ... น.ส.รักชนก ตั้งคำถามต่อไปว่าจะดำเนินการอย่างไร ด้วยวิธีไหน หรือเป็นเป้าหมายเท่ ๆ ที่ประกาศไปก่อนเหมือนดิจิทัลวอลเล็ตหรือไม่ แต่ความจริงแล้วคิดไปทำไป โดยไม่มีการลงรายละเอียด และที่ผ่านมาการแก้ปัญหาก็ยังไม่เห็นผล ถึงเวลาแล้วที่นายกรัฐมนตรีต้องลงมากำกับด้วยตัวเอง อย่ามาชี้นิ้วสั่ง ขอให้ลงรายละเอียดว่าจะทำอะไร และถ้ายังปล่อยปละละเลย ไม่รู้ว่าจะมีอีกกี่ชีวิตที่รัฐบาลจะไม่สามารถช่วยได้ จากนั้นเวลา 22.49 น. เข้าสู่การอภิปรายของ นายรังสิมันต์ โรม สส.บัญชีรายชื่อ พรรคประชาชน ในนโยบายเร่งด่วนที่ 8 และ 9 โดยภายในระยะเวลา 1 ปีที่ผ่านมา มีผู้ติดยาเสพติดและคดียาเสพติดก็เพิ่มขึ้น สถิติการจับยาบ้าก็มากขึ้นเช่นกัน สะท้อนว่ายาเสพติดที่เข้ามาในประเทศมากมายเพียงใด และถูกใช้เป็นทางผ่านไปยังประเทศต่าง ๆ จนกลายเป็นแหล่งส่งออกยาเสพติด ราคายาบ้าในปัจจุบันแพงกว่าไข่ไก่ไม่เท่าไหร่ 5 บาทก็ซื้อได้แล้ว แสดงว่ายาเสพติดทะลักเข้ามาในไทยจำนวนมาก รัฐบาลที่ผ่านมาปราบปรามล้มเหลว แล้วรัฐบาลปัจจุบันจะรับผิดชอบอย่างไรต่อ ซึ่งแหล่งผลิตใหญ่ที่สุดคือกลุ่มว้า รัฐบาลจะดำเนินการอย่างไร จะเจรจากับทหารรัฐบาลเมียนมาได้จริงหรือไม่ นายรังสิมันต์ ระบุต่อไปถึงจุดขายไฟฟ้าให้ประเทศเพื่อนบ้าน โดยตั้งข้อสังเกตว่าเป็นไปได้หรือไม่ที่อาจจะถูกนำไปผลิตยาเสพติดจำนวนมหาศาล มีเส้นทางการเงินบัญชีม้ากว่า 500 บัญชี เกี่ยวข้องกับยาเสพติด และทุกวันนี้ยังไม่มีการขยายผลจับกุมเจ้าของบัญชีม้า และก็ยังมีการจ่ายไฟตามปกติ หากรัฐบาลดำเนินการตัดไฟจะทำให้ขบวนการยาเสพติดขนาดใหญ่นี้อ่อนแอลงได้ ในประเด็นแก๊งคอลเซ็นเตอร์ทำให้ประชาชนเกิดความเศร้าโศกรายวัน บางคนถึงแก่ชีวิต มีการแจ้งความออนไลน์จำนวนมาก รัฐบาลต้องหยุดขบวนการอาชญากรรมข้ามชาติ และสมควรเป็นวาระแห่งชาติ แต่ก็ยังไม่เห็น โดยเมื่อสืบสาวไปก็จะเจอบัญชีม้า แก๊งคอลเซ็นเตอร์ผูกโยงไปประเทศเพื่อนบ้าน การหลอกลวงประชาชนทางออนไลน์ เหยื่อจะโอนไปบัญชีม้า และมีการโอนเป็นทอดๆ ทำให้ติดตามได้ยาก ซึ่งการโอนเงินนี้ใช้เวลาเพียงหลักวินาที เพราะมีโปรแกรมอยู่เบื้องหลัง ประเทศไทยมีบัญชีม้าไม่น้อยกว่า 4 แสนบัญชี จากการรับจ้างเปิด ธนาคารควรจะทราบหรือไม่ว่าการโอนเงินเช่นนี้เกิดจากบอท ประชาชนทั่วไปคือปลายน้ำ แต่หน่วยงานที่เกี่ยวข้องไม่ต้องรับผิดชอบอะไร พร้อมแนะว่าการปิดบัญชีม้าที่ทำแล้วจบ คือต้องปิดไปที่เลขประจำตัวประชาชน การปราบปรามบัญชีม้าอย่างเป็นรูปธรรมน้อยมาก จึงเรียกร้องว่ามีความสำคัญมากในการจัดการบัญชีม้า และสถาบันการเงินต้องร่วมรับผิดชอบด้วย ผู้ที่เป็นแก๊งคอลเซ็นเตอร์ สแกมเมอร์ ก็ถูกทรมานในหลายรูปแบบ เป็นการหลอกลวงคนให้ไปทำงาน และการที่รัฐบาลปล่อยปละละเลยเป็นผู้ให้ดำเนินโดยอ้อมแก๊งคอลเซ็นเตอร์และยาเสพติด รวมถึงต้องสืบไปยังผู้ให้บริการอินเทอร์เน็ตที่แอบต่อสายข้ามแดน เป็นไปได้หรือไม่ที่บริษัทใหญ่จะไม่รู้ ที่ผ่านมาองคาพยพที่มีความรับผิดชอบต่อผู้เสียหายมีน้อยมาก อยากให้รัฐบาลทำให้ชัด ทำให้จริง ทางด้านสถานบันเทิงครบวงจร (Entertainment Complex) ที่รัฐบาลมีนโยบายแถลงต่อรัฐสภา ไม่มีคำว่ากาสิโน แต่กังวลใจต่อการผลักดันนโยบายนี้ เห็นด้วยที่จะดึงธุรกิจเหล่านี้ขึ้นมาบนดินเพื่อเก็บภาษี แต่การทำสถานบันเทิงครบวงจร เป็นคนละเรื่องกับการแก้ไขการพนันผิดกฎหมายและบ่อนต่าง ๆ หากนายกรัฐมนตรีต้องการแก้ปัญหาจริง ๆ ต้องวางนโยบายให้ชัดว่าต้องการอะไร หวังว่าจะคิดให้ขาดก่อนดำเนินนโยบายสถานบันเทิงครบวงจร อย่าคิดไปทำไป สิ่งแรกที่ต้องทำคือการบังคับใช้กฎหมายต้องมีประสิทธิภาพ มีมาตรการการฟอกเงิน ไม่เช่นนั้นจะกลายเป็นแหล่งซ่องสุมอาชญากร ยังไม่เห็นเจตจำนงของรัฐบาลในการป้องกันกลุ่มทุนสีเทาเข้ามาลงทุนในไทย จะมีศักยภาพแค่ไหนในการขจัดภัยคุกคาม อย่ารอให้ปัญหาเกิดก่อนแล้วค่อยแก้ เราต้องการความเป็นผู้นำของนายกรัฐมนตรีในการแก้ปัญหาให้ประชาชน เพราะประเทศชาติไม่ใช่เรื่องของครอบครัวใดครอบครัวหนึ่ง แต่เป็นเรื่องของคนไทยทุกคน เวลา 23.33 น. นายประเสริฐ จันทรรวงทอง รองนายกรัฐมนตรีและรัฐมนตรีว่าการกระทรวงดิจิทัลเพื่อเศรษฐกิจและสังคม กล่าวว่า รู้สึกผิดหวังที่มีการพาดพิงถึงคนอื่นให้เกิดความเสียหาย และสิ่งที่ไม่เป็นความจริง ในเรื่องบัญชีม้า เรามีการปราบปรามเข้มงวดขึ้นมาก มีการตกลงกับธนาคารว่าบุคคลเหล่านั้นห้ามเปิดบัญชีอีก ส่วนเรื่องการรั่วไหลของข้อมูล 46 000 กว่าหน่วยงาน เราตรวจสอบเป็นประจำอยู่แล้ว เมื่อตรวจสอบพบก็สั่งให้มีการแก้ไขโดยยังไม่เกิดความเสียหาย พร้อมยอมรับว่ามีการลอบขายข้อมูล เราเอาจริงในเรื่องนี้ มีการปรับนิติบุคคลรายใหญ่รายหนึ่งไป 7 ล้านบาท พร้อมกำชับว่าถ้าปล่อยให้ข้อมูลรั่วไหลต้องมีการรับโทษ ไม่ว่าจะเป็นภาครัฐหรือเอกชน เรื่องการเยียวยาผู้เสียหาย กระทรวงทำงานร่วมกับสำนักงานคณะกรรมการกฤษฎีกา สำนักงานป้องกันและปราบปรามการฟอกเงิน (ปปง.) ในการที่จะออกกฎหมายเพื่อเร่งคืนเงินให้ผู้เสียหาย ที่ยังคืนไม่ได้เพราะมีผู้เสียหายหลายคนใน 1 บัญชีม้า อยู่ระหว่างตรวจสอบเส้นทางการเงิน ร่างกฎหมายเสร็จแล้วอยู่ระหว่างหน่วยงานที่เกี่ยวข้อง จะเร่งประกาศใช้ และที่ผ่านมาเราทำงานกับประเทศเพื่อนบ้านมาตลอดแต่ท่านอาจจะไม่รู้ การปราบปรามอาชญากรรมออนไลน์ โดยเฉพาะแก๊งคอลเซ็นเตอร์ รัฐบาลไม่ได้นิ่งนอนใจ วันนี้ตัวเลขเริ่มลดลง เริ่มเห็นผลแล้ว และจะลดลงอย่างต่อเนื่อง เข้าใจในความปรารถนาดี ขอบคุณในคำแนะนำ แต่หลายสิ่งรัฐบาลดำเนินไปเสร็จสิ้นแล้ว นายรังสิมันต์ จะขอชี้แจงเพราะเสียหาย ตนยืนยันในข้อมูลที่ได้รับมาจากหน่วยความมั่นคง ฝากรัฐมนตรีว่าจะต้องมีการดำเนินคดีอย่างจริงจังกับผู้เปิดบัญชีม้า โดยเฉพาะ 500 บัญชีที่เกี่ยวข้องกับค่าไฟที่ได้อภิปรายไป. (ภาพ : ธนัท ชยพัทธฤทธี)",
    "category": "politic",
    "date": "14 ก.ย. 2567 00:18 น.",
    "publisher": "Thairath",
    "url": "https://www.thairath.co.th/news/politic/2814293"
  },
  {
    "data": "วันเสาร์ที่ 14 กันยายน พ.ศ.2567 ขึ้น 12 ค่ำ เดือน 10 (วันนี้ยังไม่เหมาะแก่การกระทำการมงคล)เคล็ดดวงดีคนเกิดปีระกาดวงมีเกณฑ์ได้เริ่มต้น สิ่งใหม่ๆ งานใหม่ หมอไก่ขอแนะนำให้คุณทำบุญช่วยเหลือคนยากจนเพื่อเสริมดวง คนเกิดวันอาทิตย์ การงานแม้ว่าจะเหนื่อยแต่ก็จะประสบความสำเร็จดีการเงินดีมีรายได้มั่นคง หากหวังเรื่องเงินก็จะสมหวัง คนเกิดวันจันทร์ การงานอุปสรรคมากมาย แต่อย่าท้อเพราะความสำเร็จรออยู่การเงินรายได้มากแต่รายจ่ายก็มากเช่นกัน คนเกิดวันอังคาร การงานแม้จะมีปัญหาให้ปวดหัวแต่สุดท้ายจะผ่านไปได้การเงินจะได้ลาภจากการทำงานเท่านั้น คนเกิดวันพุธ การงานดีขึ้นอย่างต่อเนื่อง ดวงค่อยๆไปทีละขั้นการเงินมีเกณฑ์เจอรายจ่ายนอกเหนือจากที่คิด คนเกิดวันพฤหัสบดี การงาน มีเรื่องให้หนักใจบ้างแต่สุดท้ายจะผ่านไปได้การเงินหมดเงินไปกับเครื่องใช้ที่จำเป็น คนเกิดวันศุกร์ การงานใจเย็นๆ เพราะช้าๆได้พร้าเล่มงามการเงินคุณไม่ลำบากเพราะมีรายได้เข้ามาเรื่อยๆ คนเกิดวันเสาร์ การงานมีเกณฑ์ก้าวหน้าแบบยั้งไม่อยู่ ดวงดีเกินความคาดหมายการเงินมีเกณฑ์สมหวังเรื่องเงิน คุณจะมีรายได้เพิ่มขึ้น. ... พ.พาทินี",
    "category": "horoscope",
    "date": "14 ก.ย. 2567 00:05 น.",
    "publisher": "Thairath",
    "url": "https://www.thairath.co.th/horoscope/daily/2814183"
  },
  {
    "data": "การประปาส่วนภูมิภาคสาขาหนองคาย ประกาศเตือนให้ประชาชน\"สำรองน้ำให้พอใช้\"กรณีไม่สามารถผลิตและส่งจ่ายน้ำประปาได้ จากสถานการณ์ระดับน้ำแม่น้ำโขงที่เพิ่มสูงขึ้น วันที่ 13 กันยายน 2567 มีรายงานว่า เพจเฟซบุ๊กPR-nongkhai สำนักงานประชาสัมพันธ์จังหวัดหนองคายได้โพสต์ข้อความ แจ้งเตือน การประปาส่วนภูมิภาคสาขาหนองคาย ขอให้ประชาชนสำรองน้ำให้เพียงพอต่อปริมาณการใช้น้ำ หลังจากประชาชนหลายพื้นที่ประสบอุทกภัยในพื้นที่ โดยระบุข้อความว่า \"ประกาศการประปาส่วนภูมิภาค สาขาหนองคาย ขอให้ประชาชนสำรองน้ำให้เพียงพอต่อปริมาณการใช้น้ำ หาก กปภ.สาขาหนองคาย ไม่สามารถผลิตและส่งจ่ายน้ำประปาได้ อันเนื่องมาจากสถานการณ์ระดับน้ำแม่น้ำโขงที่เพิ่มสูงขึ้น การประปาส่วนภูมิภาคสาขาหนองคาย ขอให้ประชาชนในพื้นที่ให้บริการสำรองน้ำไว้ใช้ให้เพียงพอ หากมีเหตุฉุกเฉินที่จำเป็นต้องหยุดจ่ายน้ำประปาเป็นการชั่วคราว อันเนื่องมาจากระดับน้ำโขงที่เพิ่มสูงขึ้น อาจส่งผลกระทบกับสถานีผลิตน้ำ ทำให้ กปภ.สาขาหนองคาย ไม่สามารถผลิตและส่งจ่ายน้ำได้ตามปกติ ทั้งนี้ กปภ.หนองคาย ได้ติดตามสถานการณ์อย่างใกล้ชิดและเตรียมรับมือต่อเหตุการณ์ดังกล่าวตลอด 24 ชั่วโมง ซึ่งปัจจุบัน กปภ.สาขาหนองคาย ยังคงสามารถผลิตและจ่ายน้ำประปาได้อย่างต่อเนื่อง อย่างไรก็ตาม ขอให้ประชาชนติดตามข่าวสารการให้บริการผ่านทางแฟนเพจเฟซบุ๊กของ กปภ.สาขาหนองคาย หรือหมายเลขโทรศัพท์ 0-4241-1145 หากมีการเปลี่ยนแปลง กปภ.สาขาหนองคาย จะประชาสัมพันธ์ให้ทราบอีกครั้ง\"  ... ขอบคุณข้อมูลจาก เฟซบุ๊ก PR-nongkhai สำนักงานประชาสัมพันธ์จังหวัดหนองคาย (ติดตามข่าวโซเชียล ในกระแส ทั้งหมดที่นี่)",
    "category": "society",
    "date": "13 ก.ย. 2567 23:43 น.",
    "publisher": "Thairath",
    "url": "https://www.thairath.co.th/news/society/2814291"
  },
  {
    "data": "มากลางดึก ระดับน้ำในแม่น้ำโขง ที่หนองคาย ทะลุ 13.49 เมตร ล้นตลิ่งท่วมถนน หน้าพระธาตุหล้าหนอง ชาวบ้านออกมาช่วยกันบรรจุกระสอบทราย ป้องกันน้ำท่วม วันที่ 13 ก.ย. 67 จากกรณีมีรายงานว่า ระดับน้ำโขงที่ไหลผ่าน จ.หนองคาย ได้มีแนวโน้มเพิ่มสูงขึ้นอย่างรวดเร็ว ส่งผลให้น้ำโขงเอ่อล้นตลิ่งเข้าท่วมหลายพื้นที่ ชาวบ้านต้องเร่งรับมือกับสถานการณ์น้ำท่วม ยกของขึ้นที่สูงนั้น ตามที่เสนอข่าวไปแล้วนั้น ล่าสุด เมื่อเวลา 22.00 น. เฟซบุ๊กเพจ \"สถานีวิทยุกระจายเสียงแห่งประเทศไทยจังหวัดหนองคาย\" ได้แชร์ภาพริมแม่น้ำโขง หน้าพระธาตุหล้าหนอง จ.หนองคาย ซึ่งมีระดับน้ำเอ่อท่วมพื้นที่ริมตลิ่ง พร้อมข้อความระบุว่า \"เวลา 22.00 น. 'หนองคาย' น้ำโขงทะลุ 13.49 เมตรแล้ว ทำให้น้ำทะลักท่วมถนนและเข้าตามท่อระบายน้ำแล้ว\" และว่า ตอนนี้พี่น้องชาวจังหวัดหนองคายได้ร่วมกันนำทรายบรรจุใส่กระสอบ นำไปกั้นริมฝั่งแม่น้ำโขง เพื่อไม่ให้เอ่อท่วมเข้าในพื้นที่ และในตอนนี้ระดับแม่น้ำโขงยังเพิ่มขึ้นเรื่อย ๆ ขอให้ประชาชนเฝ้าระวัง และติดตามสถานการณ์อย่างใกล้ชิด ... ความคืบหน้าจะรายงานให้ทราบต่อไป ที่มาจาก เฟซบุ๊กเพจ สถานีวิทยุกระจายเสียงแห่งประเทศไทยจังหวัดหนองคาย (ติดตาม ข่าวทั่วไทย ทั้งหมดที่นี่)",
    "category": "local",
    "date": "13 ก.ย. 2567 23:40 น.",
    "publisher": "Thairath",
    "url": "https://www.thairath.co.th/news/local/northeast/2814292"
  },
  {
    "data": "“สุริยะ” ยัน ค่าโดยสารรถไฟฟ้า 20 บาทตลอดสายทำได้แน่ ชี้ “สุรเชษฐ์” เข้าใจคลาดเคลื่อน ก่อนเกิดการโต้เถียงไปมา ก่อนท้าให้มาที่กระทรวงคมนาคม วันที่ 13 กันยายน 2567 นายสุริยะ จึงรุ่งเรืองกิจ รองนายกรัฐมนตรีและรัฐมนตรีว่าการกระทรวงคมนาคม ชี้แจงข้อสงสัยของสมาชิกรัฐสภา ในวาระคณะรัฐมนตรีแถลงนโยบายต่อรัฐสภา โดยขอบคุณ นายสุรเชษฐ์ ประวีณวงศ์วุฒิ ส.ส.บัญชีรายชื่อ พรรคประชาชน ที่ให้ความสนใจและอภิปรายเกี่ยวกับภารกิจของกระทรวงคมนาคม โดยเฉพาะเรื่องนโยบายรถไฟฟ้า 20 บาทตลอดสาย ที่อาจทำให้เกิดความเข้าใจคลาดเคลื่อน ว่า หลักคิดของผู้บริหารองค์กรที่ดี คือทุกปัญหามีคำตอบ ต่างจากผู้บริหารที่ล้มเหลว ซึ่งมักคิดว่าทุกคำตอบมีปัญหา “โครงการรถไฟฟ้า 20 บาท ก็เช่นเดียวกัน ถึงแม้จะมีปัญหาอุปสรรค แต่ผมก็ยังมีความมั่นใจว่าจะสามารถหาคำตอบ เพื่อทำให้สำเร็จได้” นโยบายดังกล่าวรัฐบาลทำแน่และทำไปแล้ว ทันทีที่ตนเข้ารับตำแหน่งรัฐมนตรีเป็นวันแรก ก่อนการแถลงนโยบายของรัฐบาล นายเศรษฐา ทวีสิน อดีตนายกรัฐมนตรี ให้คำมั่นว่าจะดำเนินนโยบายได้โดยเร็ว แบ่งเป็นส่วนที่รัฐบาลดำเนินการเอง คือ สายสีแดง สายสีม่วง จะแล้วเสร็จภายใน 2 เดือน แต่ส่วนที่รัฐสัญญาให้สัมปทานกับเอกชน จะต้องใช้เวลาดำเนินการภายใน 2 ปี ซึ่งขณะนั้น พรรคร่วมฝ่ายค้านก็มีความสงสัยว่าจะทำได้หรือไม่ แต่หลังจากรับตำแหน่งไม่ถึง 2 เดือน กระทรวงคมนาคมสามารถทำตามนโยบายของรถไฟฟ้าสายสีแดง และสายสีม่วงได้ทันที ส่วนสายอื่นที่เหลือจำเป็นต้องมีการใช้อำนาจทางกฎหมาย และได้แจ้งต่อสื่อมวลชนว่าต้องใช้เวลาอีก 2 ปี คือภายในเดือนกันยายน 2568 ... นายสุริยะ กล่าวต่อไปว่า การเดินหน้านโยบายลดค่าโดยสารรถไฟฟ้าเป็น 20 บาทตลอดสายนั้น รัฐบาลจะเดินหน้าอย่างแน่นอนภายในเดือนกันยายน 2568 จะเป็นคนละส่วนกับการซื้อคืนสัมปทานให้บริการเดินรถจากเอกชน เรื่องนี้เป็นการแก้ไขปัญหาระยะยาวที่จะต้องมีการศึกษาในรายละเอียด ในประเด็นนี้กระทรวงการคลังจะเป็นผู้ดำเนินการ ด้วยการสนับสนุนและร่วมมือจากกระทรวงคมนาคม ส่วนข้อสงสัยว่ารัฐจะนำเงินส่วนใดมาอุดหนุนส่วนต่างให้ผู้ประกอบการหลังลดค่าโดยสารแล้ว นายสุริยะ แจงว่า กระทรวงคมนาคมมีหลักคิดว่าเงินอุดหนุนส่วนต่างหลังลดค่าโดยสาร จะเป็นเงินจากกองทุนที่จัดตั้งขึ้นตาม พ.ร.บ.บริหารจัดการระบบตั๋วร่วม อีกทั้งยังมีเงินอีกหลายส่วนที่ไม่จำเป็นต้องนำมาจากภาษีประชาชนโดยตรง แต่สามารถขอเงินจากกองทุนส่งเสริมการอนุรักษ์พลังงาน ซึ่งเป็นการนำเงินจากผู้ใช้น้ำมัน มาลดการใช้น้ำมัน ให้เกิดการขนส่งที่เป็นมิตรต่อสิ่งแวดล้อมด้วย “ผมขอยืนยันว่านโยบายดังกล่าวรัฐบาลทำได้ ทำจริง ทำเร็ว ทำให้เห็นมาแล้ว และจะทำต่อไป ภายใต้กำกับของท่านนายกรัฐมนตรี แพทองธาร ชินวัตร เพื่อประโยชน์ของพี่น้องประชาชน และประเทศชาติโดยรวม” ต่อมา นายสุรเชษฐ์ ขอให้สิทธิพาดพิงว่า นายสุริยะ มีการพาดพิงในทางเสียหาย กล่าวว่าข้อมูลที่ตนให้มีความคลาดเคลื่อนหลายส่วน พร้อมขอให้ชี้แจงให้ชัดว่าส่วนไหนที่บอกคลาดเคลื่อน เพราะการชี้แจงไม่ได้มีอะไรใหม่ ไม่ได้ตอบคำถามอะไร ตนเข้าใจในข้อจำกัดทางเวลา เคยเถียงกันมาตั้งแต่นโยบายรอบที่แล้ว รอหนังสืออยู่ พร้อมถกเถียงเพื่อหาทางออกที่ดีที่สุดให้กับประเทศ จากนั้น นายสุริยะ ได้ลุกขึ้นชี้แจงตอบโต้ว่า“เฉพาะที่บอกว่านโยบาย 20 บาททำไม่ได้ คลาดเคลื่อนไหมครับ ผมบอกว่าผมทำได้ สิ่งที่ถึงทำให้คนเข้าใจผิดว่าทำไม่ได้ แล้วก็รถไฟ 20 บาท สายสีแดงกับสีม่วง เราก็ทำไปแล้ว ท่านก็มีการพูดทำนองว่าสายนั้นตั้งแต่รัฐบาลท่านประยุทธ์ (พล.อ.ประยุทธ์ จันทร์โอชา อดีตนายกรัฐมนตรี) เขาทำมาแล้ว ซึ่งสมัยท่านประยุทธ์ทำ เป็นเฉพาะช่วงโควิด-19 ทำสั้นๆ ไม่ได้ยาวเหมือนที่รัฐบาลนี้ทำนะครับ” โดย นายสุรเชษฐ์ กล่าวอีกครั้งว่า“ที่บอกว่าทำไม่ได้ ท่านกลับไปดูที่ผมอภิปราย 4 เงื่อนไขที่ท่านประกาศไว้ ทุกสาย ข้ามสาย ภายใน 3 เดือน ใช้วิธีเจรจาเพื่อลดราคา แล้ววันนี้มาบอกเวนคืน ที่บอกเวนคืนนี่สายไหน เมื่อไหร่ หรือแค่บอกว่าจะศึกษา แต่ที่บอกว่าทำแล้วนี่ไม่ใช่แค่มายืนชูแบงค์ 20 อย่างนี้นะครับ เพราะสายสีม่วงก็เคยลดราคาแล้วเป็น 20 บาท ไม่ได้มีอะไรใหม่ แต่อย่างไรก็ตาม พร้อมถกเถียงครับว่า 20 บาทตลอดสายของท่าน กับ 8-45 บาท ที่อดีตพรรคก้าวไกลเคยเสนอ อะไรดีกว่ากัน อะไรเป็นประโยชน์กับประเทศมากกว่ากัน แล้วก็รอมาตั้งแต่ปีที่แล้วนะครับ มาพร้อมกันเลยก็ได้นะครับ 3 คน” นายสุริยะ จึงได้กล่าวขึ้นว่า ไม่อยากจะต่อล้อต่อเถียง นายสุรเชษฐ์ จะมาที่กระทรวงคมนาคมเมื่อไหร่ ตนเชิญให้มาได้ บอกแล้วว่ายินดี พร้อม กระทรวงคมนาคมไม่เคยปิดกั้น จะมาเมื่อไหร่นัดมา“ไม่ต้อง 3 คนหรอกครับ ผมคนเดียวนี่แหละครับ รับผิดชอบได้ครับ”จากนั้นมีเสียงแย่งขึ้นพูดขึ้น จนนายมงคล สุระสัจจะ รองประธานรัฐสภา ที่กำลังทำหน้าที่ประธานการประชุมต้องขอให้จบ ไปพบรัฐมนตรีที่กระทรวง เพื่อไม่เสียเวลาในการอภิปรายต่อ.",
    "category": "politic",
    "date": "13 ก.ย. 2567 22:36 น.",
    "publisher": "Thairath",
    "url": "https://www.thairath.co.th/news/politic/2814290"
  },
  {
    "data": "\"เมย์\" รัชนก อินทนนท์ นักแบดมินตันหญิงทีมชาติไทย ปิดประมูลชุดแข่ง “โอลิมปิก 2024”  บริจาค 76 000 ช่วยน้ำท่วมเชียงราย วันที่ 13 ก.ย. 67 หลังจาก \"เมย์\" รัชนก อินทนนท์ นักแบดมินตันหญิงทีมชาติไทย มืออันดับ 20 ของโลก นำชุดแข่งขันโอลิมปิก 2024 สีน้ำเงิน มาเปิดประมูลเพื่อช่วยเหลือผู้ประสบอุทกภัยที่จังหวัดเชียงราย เริ่มต้นที่ 0 บาท ประมูลต่อไปขั้นต่ำ 100 บาท  โดยเริ่มประมูลตั้งแต่เมื่อวันที่ 12 ก.ย. 67 ถึงวันศุกร์ที่ 13 ก.ย.67 นี้ เวลา 18:00 น. ล่าสุด เมย์ รัชนก ได้ออกมาปิดประมูล พร้อมขอบคุณ คุณมนตรี เชื่อมไมตรีสกุล ที่ประมูลไปไปไมราคา 26 000 บาท โดยเมย์จะร่วมสมทบทุนส่วนตัวอีก 50 000 บาท และขอเป็นกำลังใจให้พี่น้องที่ประสบอุทกภัยทุกท่านปลอดภัย และผ่านความลำบากนี้ไปได้ในเร็ววันนะคะ ชมคลิปคลิกที่นี่ สรุปแล้ว เมย์ รัชนก ร่วมบริจาคเงินช่วยเหลือพี่น้องคนไทยผู้ประสบอุทกภัยรวม 76 000 บาท",
    "category": "sport",
    "date": "14 ก.ย. 2567",
    "publisher": "Thairath",
    "url": "https://www.thairath.co.th/sport/worldsport/badminton/2814282"
  }
]
