{
     "data": "วันที่ 13 ก.ย. น.ส.กาญจนา โชคไพศาลศิลป์ ผู้บริหารงานวิจัย ศูนย์วิจัยกสิกรไทย เปิดเผยว่า เงินบาทแตะระดับแข็งค่าสุดในรอบ 19 เดือนครั้งใหม่ ที่ 33.32 บาทต่อดอลลาร์ (แข็งค่าสุดนับตั้งแต่ต้นเดือนกุมภาพันธ์ 2566) ก่อนจะกลับมาปรับตัวอยู่ที่ระดับ 33.33-33.35 บาทต่อดอลลาร์ ในช่วงเช้าวันนี้ (08.35 น.) แข็งค่าขึ้นเมื่อเทียบกับระดับปิดตลาดวานนี้ที่ 33.75 บาทต่อดอลลาร์ ทั้งนี้ เงินบาทขยับแข็งค่าขึ้น โดยมีแรงหนุนสำคัญจากการพุ่งขึ้นของราคาทองคำในตลาดโลกที่ทำสถิติสูงสุดเป็นประวัติการณ์ครั้งใหม่ ประกอบกับน่าจะมีแรงหนุนเพิ่มเติมจากแรงขายเงินดอลลาร์ โดยเฉพาะเมื่อเทียบกับเงินยูโร หลังการประชุมธนาคารกลางยุโรป เพราะแม้ธนาคารกลางยุโรป จะมีการปรับลดอัตราดอกเบี้ยในการประชุมรอบนี้ลง 0.25% ตามที่ตลาดคาด แต่ยังไม่มีสัญญาณลดดอกเบี้ยในการประชุมรอบหน้าในเดือนตุลาคม นอกจากนี้ เงินดอลลาร์ ยังมีปัจจัยลบจากตัวเลขเศรษฐกิจสหรัฐ ทั้งจำนวนผู้ขอรับสวัสดิการว่างงานรายสัปดาห์ และดัชนีราคาผู้ผลิตที่ออกมาต่ำกว่าตัวเลขคาดการณ์ของตลาดด้วยเช่นกัน สำหรับกรอบการเคลื่อนไหวของเงินบาทในวันนี้ ประเมินเบื้องต้นไว้ที่ 33.25-33.55 บาทต่อดอลลาร์ ขณะที่ปัจจัยสำคัญที่ต้องติดตาม ได้แก่ ทิศทางเงินทุนต่างชาติ สถานการณ์สกุลเงินในเอเชีย ตัวเลขการผลิตภาคอุตสาหกรรมเดือน ก.ค. ของยูโรโซน และดัชนีความเชื่อมั่นผู้บริโภค (เบื้องต้น) เดือน ก.ย. ของสหรัฐ",
     "category": "เศรษฐกิจ",
     "date": "2024-09-13T04:35:55+00:00",
     "publisher": "Dailynews",
     "url": "https://www.dailynews.co.th/news/3857816/"
}{
     "data": "ผู้สื่อข่าวรายงานว่า ที่ห้องประชุมสภาเทศบาลนครพระนครศรีอยุธยา จ.พระนครศรีอยุธยา ว่าที่ ร.ต.สมทรง สรรพโกศลกุล นายกเทศมนตรีนครพระนครศรีอยุธยา นำคณะผู้บริหารเทศบาลนครพระนครศรีอยุธยา เข้าร่วมการประชุมสภาเทศบาล สมัยสามัญ สมัยที่ 3 ครั้งที่ 2 ประจำปี พ.ศ. 2567 พิจารณาแนวทางการพัฒนาพื้นที่เขตเทศบาล และอนุมัติงบประมาณป้องกันน้ำท่วมพิจารณาข้อราชการ ในวาระการประชุมดังกล่าว มีการนำเสนอญัตติเพื่อขอสนับสนุนงบประมาณในการพัฒนาท้องถิ่น เพื่อประโยชน์แก่ประชาชนในพื้นที่เขตเทศบาลนครพระนครศรีอยุธยา และมีการขออนุมัติสนับสนุนงบประมาณการพัฒนาพื้นที่ในเขตเทศบาล และการขออนุมัติงบประมาณเพื่อใช้ในการป้องน้ำท่วม ทั้งนี้ ว่าที่ ร.ต.สมทรง ได้มอบหมายให้คณะรองนายกเทศมนตรีนครพระนครศรีอยุธยา สมาชิกสภาเทศบาลนครพระนครศรีอยุธยา ทั้ง 4 เขต นำคณะสื่อมวลชนลงพื้นที่ติดตามการวางแนวป้องกันน้ำท่วม 3 จุด ได้แก่ จุดที่ 1 บริเวณคลองมหาชัย ตลาดหัวรอ จุดที่ 2 บริเวณคันกั้นน้ำ หน้าวัดเมรุราชิการรามวรวิหาร และจุดที่ 3 วัดศาลาปูนวรวิหาร ว่าที่ ร.ต.สมทรง กล่าวว่า การประชุมสภาเทศบาลนครพระนครศรีอยุธยา ในครั้งนี้ เพื่อเป็นการอนุมัติงบประมาณรายจ่ายที่จะใช้สนับสนุนโครงการต่างๆ เพื่อพัฒนาและยกระดับคุณภาพชีวิตให้กับพี่น้องประชาชนในเขตเทศบาลนครพระนครศรีอยุธยา รวมถึงการอนุมัติงบประมาณในการดูแล ป้องกันและเยียวยาประชาชนที่ได้รับความเดือดร้อนจากอุทกภัยน้ำท่วม และในการป้องกันภัยน้ำท่วมภายในเขตเทศบาลนครพระนครศรีอยุธยา และพื้นที่เกาะเมือง โดยทางเทศบาลนครพระนครศรีอยุธยา ได้ติดตามเฝ้าระวังสถานการณ์ตลอด 24 ชั่วโมง และได้เปิดศูนย์ช่วยเหลือประชาชนในพื้นที่เขตเทศบาลกว่า 20 000 หลังคาเรือน ไว้ที่บริเวณวัดศาลาปูนวรวิหาร อ.พระนครศรีอยุธยา จ.พระนครศรีอยุธยา ทางเทศบาลนครพระนครศรีอยุธยา มีการเตรียมพร้อมให้ความช่วยเหลือประชาชนที่ประสบอุทกภัยน้ำท่วม โดยได้มีการจัดเตรียมอุปกรณ์ เครื่องสูบน้ำขนาดใหญ่และตรวจสอบสถานีสูบน้ำรอบเกาะเมือง ซึ่งก่อนหน้านี้ได้ดำเนินการขุดลอกคูคลองเพื่อรองรับปริมาณฝนที่ตกลงมากโดยการระบายน้ำลงสู่แม่น้ำเจ้าพระยา แม่น้ำป่าสัก และคลองเมือง ทำให้ประชาชนในพื้นที่เขตเทศบาลนครพระนครศรีอยุธยา มั่นใจว่าจะได้รับผลกระทบจากอุทกภัยไม่มากนัก ขณะที่แผนป้องกันน้ำท่วมในระยะยาว มองว่าหากดำเนินการก่อสร้างเส้นทางระบายน้ำสายใหม่ ภายใต้โครงการเส้นเลือดใหม่เจ้าพระยา 2 และป่าสัก 2 จะช่วยสร้างทางระบายน้ำลงสู่ทะเลได้รวดเร็วขึ้น ลดปัญหาน้ำท่วมซ้ำซ้อนให้กับพื้นที่ต่อไป",
     "category": "ท้องถิ่น",
     "date": "2024-09-13T04:37:44+00:00",
     "publisher": "Dailynews",
     "url": "https://www.dailynews.co.th/news/3858140/"
}{
     "data": "รายงานข่าวจาก สมาคมค้าทองคำ เปิดเผยว่า บรรยากาศราคาทองวันนี้ 13 ก.ย. 67 ตลาดเปิดเมื่อเวลา 09.05 น. ปรับตัวขึ้นพรวดเดียว 200 บาท ตามทองคำตลาดโลกที่พุ่งแรงแตะนิวไฮใหม่บริเวณ 2 564 ดอลาร์ ขณะที่เมื่อวาน (พฤหัสบดี) มีการประกาศราคาทองทั้งหมด 4 รอบ รวมราคาปรับตัวเพิ่มขึ้น 50 บาท ส่งผลให้ทองคำแท่ง รับซื้อบาทละ 40 350 บาท ขายออกบาทละ 40 450 บาท และทองรูปพรรณ รับซื้อบาทละ 39 628.24 บาท ขายออกบาทละ 40 950 บาท ราคาทองคำ Spot เช้านี้ พุ่งขึ้นนิวไฮบริเวณแถวๆ 2 563 ดอลลาร์ ในขณะที่ราคาทองคำโคเม็กซ์สหรัฐ ปิดตลาดเมื่อคืนที่ผ่านมา พุ่งขึ้น 38.20 เซนต์ สู่บริเวณ 2 580.60 ดอลลาร์ แตะระดับสูงสุดเป็นประวัติการณ์ครั้งใหม่ เนื่องมาจากได้แรงหนุนจากการคาดการณ์ที่ว่าธนาคารกลางสหรัฐ (เฟด) จะปรับลดอัตราดอกเบี้ยในการประชุมในสัปดาห์หน้า หลังสหรัฐเปิดเผยข้อมูลที่บ่งชี้ถึงการชะลอตัวของเศรษฐกิจ",
     "category": "เศรษฐกิจ",
     "date": "2024-09-13T04:40:55+00:00",
     "publisher": "Dailynews",
     "url": "https://www.dailynews.co.th/news/3857804/"
}{
     "data": "วันที่ 13 ก.ย. น.ส.ชญาวดี ชัยอนันต์ ผู้ช่วยผู้ว่าการสายองค์กรสัมพันธ์ และโฆษกธนาคารแห่งประเทศไทย (ธปท.) เปิดเผยว่า สถานการณ์ค่าเงินบาทที่แข็งค่าขึ้นในช่วงนี้ ยอมรับว่า ค่าเงินบาทผันผวนสูง โดย ธปท. ติดตามใกล้ชิด เพื่อไม่ให้ผันผวนสูงจนส่งผลต่อการดำเนินงานของภาคธุรกิจ แต่ทั้งนี้ ภาคธุรกิจที่ผ่านมา ดูแลตัวเองได้ดี ใช้เครื่องมือในการทำประกันความเสี่ยงจากอัตราแลกเปลี่ยน อย่างไรก็ตาม ค่าเงินบาทที่แข็งค่า สาเหตุมาจากปัจจัยภายนอกเป็นหลัก โดยเฉพาะข้อมูลเศรษฐกิจในสหรัฐ ทั้งนี้ ตลาดการเงินและนักลงทุนได้เฝ้าติดตามผลการประชุมธนาคารกลางสหรัฐ (เฟด) และเกิดจากเงินดอลลาร์สหรัฐที่อ่อนค่าลง รวมถึงราคาทองคำที่พุ่งสูงทำสถิติสูงสุดใหม่ ทำให้มีผลต่อค่าเงินบาท “ยอมรับว่า ค่าเงินบาทมีความผันผวนบ้าง โดย ธปท. ติดตามใกล้ชิด และพอมีปัจจัยที่เปลี่ยนเยอะและเปลี่ยนบ่อย ด้วยข้อมูลที่เปลี่ยน แต่ถ้าอธิบายด้วยปัจจัยพื้นฐานได้ ก็โอเค ซึ่งสิ่งที่ ธปท. พยายามเข้าไปดูถ้าเคลื่อนไหวผันผวนและไม่มีปัจจัยอะไรมาอธิบายได้ ที่ผ่านมาเงินบาทผันผวนมาจากตัวเลขการคาดการณ์อัตราดอกเบี้ยของสหรัฐ ที่จะออกมาว่าจะลด 0.25% หรือ 0.50% ทำให้เกิดความผันผวน เพราะตอนนี้ตลาดรอการประชุมเฟด อาจทำให้คนให้น้ำหนักเยอะ แต่ ธปท. จะติดตามใกล้ชิด” ขณะที่ค่าเงินบาทที่แข็งค่าขึ้น มาจากปัจจัยภายในประเทศด้วยหรือไม่นั้น ยอมรับว่าเห็นเงินไหลเข้ามาประเทศไทยบ้าง แต่ทั้งนี้หากดูตั้งแต่ต้นปีจนถึงปัจจุบัน ตลาดหุ้นไทยยังเป็นไหลออกสุทธิอยู่ น.ส.ชญาวดี กล่าวถึงโครงการเงินดิจิทัล 10 000 บาท ที่รัฐบาลได้ปรับเปลี่ยนรูปแบบการแจกเงินมาเป็นเงินสดให้กับกลุ่มเปราะบาง มองว่าจะต้องรอดูข้อมูลและรายละเอียดอย่างเป็นทางการออกมาก่อน โดยจะมีการนำข้อมูลไปประเมินผลต่อเศรษฐกิจอีกครั้ง ทั้งในเรื่องเงื่อนไข และจะแจกกลุ่มไหนบ้าง แจกเท่าไรบ้าง ผู้สื่อข่าวรายงานว่า ค่าเงินบาทวันนี้ 13 ก.ย. เปิดตลาดแข็งค่าทำสถิติสูงสุดในรอบ 19 เดือน แตะระดับ 33.32 บาทต่อดอลลาร์ จากราคาทองคำในตลาดโลกพุ่งสูงสุดเป็นประวัติการณ์ครั้งใหม่ และยังติดตามผลการประชุมเฟดในเดือน ก.ย. นี้ ที่จะพิจารณาดอกเบี้ยสหรัฐ เป็นต้น",
     "category": "เศรษฐกิจ",
     "date": "2024-09-13T04:41:57+00:00",
     "publisher": "Dailynews",
     "url": "https://www.dailynews.co.th/news/3858422/"
}{
     "data": "นายบัณฑิต เจียมอนุกูลกิจ ประธานเจ้าหน้าที่บริหาร พรูเด็นเชียล ประเทศไทย กล่าวว่า ผลการดำเนินงานในช่วงครึ่งปีแรกของปีนี้บริษัทมีเบี้ยประกันภัยรับรวม 17.1 พันล้านบาท เติบโตเพิ่มขึ้น 12% (จากเบี้ยประกันภัยรับรวม 15.3 พันล้านบาท เมื่อเทียบกับปี 2566) และมีผลงานที่โดดเด่นจากเบี้ยประกันภัยรับปีแรกแบบคำนวณรายปี (APE) อยู่ที่ 4.9 พันล้านบาท เติบโตเพิ่มขึ้น 23% (จาก 4.0 พันล้านบาท เมื่อเทียบกับปี 2566) ทั้งนี้ แม้บริษัทฯ จะเผชิญกับความท้าทายทางเศรษฐกิจทั้งในและต่างประเทศ แต่พรูเด็นเชียล ประเทศไทย สามารถรักษาผลการดำเนินงานที่แข็งแกร่งและสร้างการเติบโตด้วยตัวเลขสองหลัก ถือเป็นบทพิสูจน์ความมุ่งมั่นของเราที่ไม่เคยหยุดนิ่งในการพัฒนาผลิตภัณฑ์และบริการต่างๆ ที่ตอบสนองต่อไลฟ์สไตล์ และการใช้ชีวิตของคนทุกช่วงวัย ไม่ว่าจะเป็นการออกแบบแผนประกันชีวิต สุขภาพ การออม หรือการลงทุน ที่มีความยืดหยุ่นสามารถปรับเปลี่ยนตอบรับการเปลี่ยนแปลงของโลก และความผันแปรทางเศรษฐกิจ เพื่อช่วยเหลือและให้คำปรึกษาแก่ลูกค้า โดยเรามีแผนประกันควบการลงทุนในกองทุนรวมที่หลากหลายมากถึง 73 กองทุน ที่ให้ลูกค้าบริหารการลงทุนได้ตามต้องการ พร้อมโอกาสในการรับผลตอบแทน นอกจากนี้ เรายังมีช่องทางการจัดจำหน่ายที่หลากหลายครอบคลุม ไม่ว่าจะเป็น การขายผ่านพันธมิตรแบงก์แอสชัวรันส์ ซึ่งล้วนแต่เป็นธนาคารชั้นนำของประเทศไทย ประกอบด้วย ธนาคารทหารไทยธนชาต (ทีทีบี)  ธนาคารยูโอบี และ ธนาคารซีไอเอ็มบี ไทย  ช่องทางตัวแทน  ช่องทางการขายผ่านทางโทรศัพท์ รวมถึงช่องทางดิจิทัล “เราพยายามทำให้ประกันเป็นเรื่องง่ายและเข้าถึงได้สำหรับทุกคน ดังนั้น เราจึงมุ่งเน้นในการออกแบบแผนประกันที่หลากหลาย มีความครอบคลุมและยืดหยุ่น ไม่ว่าจะเป็นแผนประกันส่วนบุคคลหรือแบบครอบครัว ด้วยราคาที่เหมาะสม นอกจากการยึดลูกค้าเป็นเข็มทิศในการดำเนินธุรกิจ เรายังให้คำมั่นสัญญาต่อผู้มีส่วนได้เสียของบริษัทฯ ในการดำเนินธุรกิจที่มีส่วนร่วมรับผิดชอบต่อสังคม ตลอดจนการสร้างสรรค์สิ่งดีๆ แก่สังคมและชุมชนผ่านโครงการต่างๆ โดยนำความเชี่ยวชาญและศักยภาพของเรามาสร้างสังคมให้มีความเข้มแข็งยิ่งขึ้น” นายบัณฑิต กล่าว",
     "category": "เศรษฐกิจ",
     "date": "2024-09-13T04:42:24+00:00",
     "publisher": "Dailynews",
     "url": "https://www.dailynews.co.th/news/3857960/"
}{
     "data": "เมื่อวันที่ 13 ก.ย. ที่ทำเนียบรัฐบาล ผู้สื่อข่าวรายงาน ความเคลื่อนไหวว่า วันนี้พบว่ามีเจ้าหน้าที่ตำรวจ EOD นำอุปกรณ์เครื่องมือมาทำการตรวจสอบวัตถุต้องสงสัยต่างๆ บริเวณโดยรอบห้องทำงานของ นายประเสริฐ จันทรรวงทอง รองนายกรัฐมนตรี และรมว.ดิจิทัลเพื่อเศรษฐกิจและสังคม ซึ่งเป็นห้องทำงานเก่าของ พล.ต.อ.พัชรวาท วงษ์สุวรรณ อดีตรองนายกรัฐมนตรีและรมว.ทรัพยากรธรรมชาติและสิ่งเเวดล้อม ซึ่งอยู่ชั้น 1 ตึกบัญชาการ 1 ทำเนียบรัฐบาล โดยใช้เวลาครู่หนึ่ง ทั้งนี้ การตรวจสอบวัตถุต้องสงสัยต่างๆ ของหน่วย EOD ที่ห้องทำงานของรองนายกฯ ภายในทำเนียบรัฐบาลนั้น เป็นไปตามระเบียบขั้นตอนปกติ เวลาที่มีการเปลี่ยนแปลงบุคคลที่จะมาดำรงตำแหน่งรองนายกฯ ทุกครั้ง อย่างไรก็ตาม นอกจากจะมีการตรวจสอบวัตถุต้องสงสัย อย่างเช่น วัตถุระเบิด แล้ว ยังมีการตรวจสอบและป้องกัน การติดตั้งอุปกรณ์ดักฟังการสื่อสารต่างๆ อีกด้วย ซึ่งขณะนี้บรรยากาศในทางการเมือง กำลังจับจ้องไปที่เรื่องคลิปเสียงหลุด ของบุคคลสำคัญทางการเมืองอยู่เช่นกัน",
     "category": "การเมือง",
     "date": "2024-09-13T04:49:26+00:00",
     "publisher": "Dailynews",
     "url": "https://www.dailynews.co.th/news/3858472/"
}{
     "data": "ยังคงเป็นสถานการณ์ที่ต้องติดตามอย่างใกล้ชิด สำหรับเหตุน้ำท่วมใหญ่ที่จังหวัดเชียงราย จนประชาชนเดือดร้อนกันเป็นอย่างมาก ท่ามกลางเจ้าหน้าที่ภาครัฐ และหน่วยงานเอกชน ที่ระดมกำลัง พยายามเข้าไปช่วยเหลือ ตามที่ข่าวเสนอไปก่อนหน้านี้ ด้าน “น้องเมย์” รัชนก อินทนนท์ ยอดนักแบดมินตันสาวทีมชาติไทย เป็นอีกคนที่ได้ออกมาร่วมช่วยเหลือพี่น้องที่ประสบภัย โดยลงคลิปในเพจ Ratchanok Intanon (รัชนก อินทนนท์) ของตัวเองว่า จะนำชุดที่ใส่ลงทำการแข่งขันในกีฬาโอลิมปิก 2024 ที่ฝรั่งเศส ซึ่งเพิ่งจบลงไป ออกมาประมูล เพื่อหารายได้มอบให้ผู้ประสบภัย โดยมีรายละเอียดดังนี้ เมย์ขอเชิญชวนแฟนกีฬาชาวไทยรวมถึงคนไทยทุกคนมาร่วมช่วยเหลือพี่น้องชาวเชียงรายที่ประสบอุทกภัยในตอนนี้โดยเมย์เองขอเป็นส่วนหนึ่ง นำชุดแข่งขันโอลิมปิก สีน้ำเงิน มาเปิดประมูลเริ่มต้นที่ 0 บาท ประมูลต่อไปขั้นต่ำ 100 บาท โดยเริ่มประมูลตั้งแต่ตอนนี้จนถึงวันพรุ่งนี้ (ศุกร์ที่ 13 กันยายน ในเวลา 18:00 น.) ยังไงมาร่วมทำบุญกันเพื่อช่วยเหลือพี่น้องชาวไทยกันนะคะ ล่าสุด เมื่อช่วงเช้าของวันศุกร์ที่ 13 ก.ย. 67 ยอดประมูลอยู่ที่ 20 000 บาท แต่ผู้ที่สนใจ และอยากช่วยเหลือยังสามารถเข้าไปประมูลได้ที่เพจ Ratchanok Intanon (รัชนก อินทนนท์) จนถึง 18.00 น. ของวันนี้ เรื่อง-ภาพจากเพจ Ratchanok Intanon (รัชนก อินทนนท์)",
     "category": "กีฬาไทย",
     "date": "2024-09-13T04:50:17+00:00",
     "publisher": "Dailynews",
     "url": "https://www.dailynews.co.th/news/3858559/"
}{
     "data": "เมื่อวันที่ 13 ก.ย. สำนักข่าว NDTV รายงานว่า ทางเจ้าหน้าที่ตำรวจ ในรัฐพิหาร ประเทศอินเดีย เปิดเผยว่า เจ้าหน้าที่ตำรวจได้เข้าสอบสวน กรณีมีกลุ่มแพทย์พยายามรุมโทรมพยาบาลพยาบาลเอกชนแห่งหนึ่ง ในแคว้นพิหาร หนึ่งในผู้ก่อเหตุคือแพทย์ ซึ่งเป็นผู้ดูแลสถาบันแห่งนี้ด้วย และพยาบาลคนดังกล่าว ก็สามารถหลบหนีออกมาได้ หลังจากใช้มีดเฉือนอวัยวะเพศของ 1 ในแพทย์ผู้ก่อเหตุดังกล่าว จากการสอบสวนทราบว่า พยาบาลรายนี้กำลังทำหน้าที่ปิดงานอยู่ที่ศูนย์ดูแลสุขภาพอาร์บีเอส ในเมืองกังกาปูร์ สังกัดสถานีตำรวจมุสริการารารี ในเขตซามาสติปูร์ คืนวันพุธ เมื่อนายแพทย์ซานเจย์ กุมาร์ ผู้บริหารโรงพยาบาล และเพื่อนร่วมงานอีกสองคน ซึ่งทุกคนมีอาการมึนเมา และเข้ามาพยายามจะข่มขืนเธอ แต่ด้วยความพยายามที่จะหลุดพ้นจากเงื้อมมือของ ดร.คูมาร์ และคนอื่นๆ พยาบาลจึงใช้มีดฟันอวัยวะเพศของแพทย์ จนเธอสามารถหลบหนีออกมาได้ และโทรฯ แจ้งตำรวจ ซึ่งขณะหลบหนีได้ เธอได้ซ่อนอยู่ในทุ่งนอกโรงพยาบาล ด้านรองผู้กำกับการตำรวจ ซานเจย์ กุมาร์ ปานดีย์ กล่าวว่า หนึ่งในแก๊งหมอที่พยายามข่มขืนพยาบาล ได้ถูกนำตัวส่งโรงพยาบาล และหลังจากแน่ใจว่าพยาบาลปลอดภัยแล้ว มีผู้ถูกจับกุม 3 คน รวมทั้งแพทย์ด้วย ผู้ต้องหาอีก 2 คน ทราบชื่อภายหลังคือ สุนิล กุมาร กุปตา และอาวัดเฮช กุมาร์ นาย Pandey กล่าวว่า คนร้ายได้ล็อกโรงพยาบาลจากด้านใน และปิดกล้องวงจรปิด ก่อนที่จะพยายามล่วงละเมิดทางเพศนางพยาบาล “การมีจิตใจและความกล้าหาญที่แสดงโดยผู้รอดชีวิตนั้นน่ายกย่อง” เขากล่าว ผู้สื่อข่าวรายงานว่า สำหรับของกลาง ทางเจ้าหน้าที่ตำรวจสามารถเก็บเหล้าได้ครึ่งขวด ใบมีดที่พยาบาลใช้ เสื้อผ้าที่เปื้อนเลือด และโทรศัพท์มือถือ 3 เครื่อง เจ้าหน้าที่กล่าวว่า ชายทั้งสามคนดื่มสุรา ก่อนที่จะพยายามทำร้ายนางพยาบาล และพวกเขาจะถูกตั้งข้อหาภายใต้กฎหมายห้ามดื่ม เนื่องจากแคว้นพิหาร เป็นรัฐแห้งแล้ง ผู้สื่อข่าวรายงานว่า สำหรับเหตุการณ์ข่มขืนและฆ่า ได้เคยเกิดเหตุขึ้นเมื่อหนึ่งเดือนที่แล้ว หลังจากแพทย์ฝึกหัดคนหนึ่ง ถูกข่มขืนและสังหารในเมืองโกลกาตา ซึ่งก่อให้เกิดความโกรธแค้นและการประท้วงทั่วประเทศ ขอบคุณเว็บ NDTV",
     "category": "ต่างประเทศ",
     "date": "2024-09-13T04:53:17+00:00",
     "publisher": "Dailynews",
     "url": "https://www.dailynews.co.th/news/3858513/"
}{
     "data": "เมื่อวันที่ 13 ก.ย. ผู้สื่อข่าวรายงานว่า ระหว่าง น.ส.แพทองธาร ชินวัตร นายกรัฐมนตรี  อยู่บนเครื่องบินขณะเดินทางไปปฏิบัติภารกิจที่จ.เชียงราย เพื่อตรวจเยี่ยมสถานการณ์น้ำท่วม  นายกฯ ได้ประชุมร่วมกับนายภูมิธรรม เวชยชัย รองนายกรัฐมนตรี และรมว.กลาโหม  พล.อ.ณัฐพงษ์ นาคพาณิชย์  รมช.กลาโหม นายสุริยะ จึงรุ่งเรืองกิจ รองนายกรัฐมนตรี และรมว.คมนาคม  น.ส.ธีรรัตน์ สำเร็จวาณิชย์ รมช.มหาดไทย และนพ.พรหมินทร์ เลิศสุริย์เดช เลขาธิการนายกรัฐมนตรี และนายชยันต์ เมืองสง รองเลขาธิการสำนักงานทรัพยากรน้ำแห่งชาติ (สทนช.) เพื่อติดตามสถานการณ์น้ำในแม่น้ำโขง รวมถึงเส้นทางการไหลของน้ำที่จะไหลจากจ.เชียงราย ลงสู่พื้นที่ภาคอีสาน ซึ่งขณะนี้พื้นที่ภาคตะวันออกเฉียงเหนือบางจังหวัด ทั้ง จ.เลย และจ.หนองคาย ซึ่งมีปริมาณน้ำเริ่มล้นตลิ่งแล้ว โดยนายกฯ กล่าวเน้นย้ำการช่วยเหลือประชาชนให้เร่งออกจากพื้นที่เสี่ยง โดยต้องการให้มีแผนรับมือเป็นรูปธรรม เพื่อให้ประชาชนมั่นใจว่าแม้ออกจากบ้านแล้ว ก็ยังมีเจ้าหน้าที่คอยดูแลทรัพย์สินให้ อีกทั้งต้องการให้นำข้อมูลข้อเท็จจริงโดยเฉพาะเรื่องระดับน้ำ ไปเป็นข้อมูลให้ประชาชนนำไปตัดสินใจ ด้านนายภูมิธรรม  กล่าวว่า ขณะนี้เครื่องมืออุปกรณ์ รวมทั้งเฮลิคอปเตอร์และกำลังพล  ทั้งในส่วนของกระทรวงกลาโหม และกรมป้องกันและบรรเทาสาธารณภัย (ปภ.) รวมทั้งกำลังพลทหาร ตำรวจ มหาดไทย ทุกหน่วยงานพร้อมเข้าไปช่วยเหลือนำประชาชนออกจากพื้นที่ รวมทั้งเฝ้าดูแลทรัพย์สินของชาวบ้าน ผู้สื่อข่าวรายงานว่า นอกจากนี้นายกฯ ยังได้สอบถามในพื้นที่ จ.หนองคาย หลังมีการแจ้งเตือนให้ประชาชนขนของขึ้นที่สูงและอพยพบ้างแล้ว รวมทั้งขอให้ทางกระทรวงมหาดไทยสั่งการลงไปในพื้นที่และให้เจ้าหน้าที่ลงไปกำกับดูแลสถานการณ์อย่างใกล้ชิด เพราะเป็นพื้นที่ที่จะรับน้ำจากแม่น้ำโขงต่อจากพื้นที่ภาคเหนือ จากนั้นเวลา 10.30 น. นายกฯ พร้อมคณะ เดินทางถึงท่าอากาศยานนานาชาติแม่ฟ้าหลวง จ.เชียงราย โดยเมื่อนายกฯ เดินทางถึงได้มีเอกชนในพื้นที่เข้ามาพูดคุย  และกล่าวว่า เอกชนได้เข้ามาช่วยเหลือบริจาคเงินให้กับเทศบาลนครเชียงราย 500 000 บาท รวมถึงมอบถุงยังชีพให้กับประชาชนที่ได้รับความเดือดร้อน  ด้านนายกฯ  กล่าวด้วยว่า ตนได้รับรายงานตลอดว่ามีเอกชนเข้ามาช่วย รวมถึงจิตอาสา และอีกหลายฝ่าย ซึ่งถือว่าดีมากเลย  ด้านนายภูมิธรรม กล่าวเสริมว่า อาจจะต้องขอพึ่งพาเอกชน เมื่อเรียบร้อยแล้ว จะมีเรื่องการฟื้นฟู และพวกวัสดุก่อสร้างด้วย.",
     "category": "การเมือง",
     "date": "2024-09-13T04:54:54+00:00",
     "publisher": "Dailynews",
     "url": "https://www.dailynews.co.th/news/3858475/"
}{
     "data": "ณ ห้องประชุมราชบูรณะ ศาลากลางจังหวัดพระนครศรีอยุธยา นายไพรัตน์ เพชรยวน รองผู้ว่าราชการจังหวัดพระนครศรีอยุธยา เป็นประธานการประชุมคัดเลือกครอบครัวอุปถัมภ์เข้าร่วมโครงการ “สานใจไทย สู่ใจใต้” โดยมี ประธานกรรมการอิสลามประจำจังหวัดพระนครศรีอยุธยา พร้อมคณะกรรมการดำเนินการโครงการ “สานใจไทย สู่ใจใต้” หัวหน้าส่วนราชการ นายอำเภอ และหน่วยงานที่เกี่ยวข้อง เข้าร่วมประชุม โดยในที่ประชุมได้รับทราบภาพรวมการดำเนินโครงการ “สานใจไทย สู่ใจใต้” รุ่นที่ 43 โดยมีกำหนดจัดกิจกรรมระหว่างวันที่ 17 กันยายน-26 ตุลาคม 2567 รับทราบการแต่งตั้งคณะกรรมการคัดเลือกครอบครัวอุปถัมภ์โครงการ “สานใจไทย สู่ใจใต้” รุ่นที่ 43 ซึ่งกรมการปกครองแจ้งว่า มูลนิธิ “สานใจไทย สู่ใจใต้” ขอความร่วมมือกรมการปกครอง ประสานจังหวัดพระนครศรีอยุธยา ดำเนินการคัดเลือกครอบครัวอุปถัมภ์ที่มีคุณสมบัติตามหลักเกณฑ์ที่กำหนด และมีความพร้อมที่จะรับดูแลเยาวชนที่จะมาพำนักอยู่ด้วย จำนวน 20 ครอบครัว โดยให้ 1 ครอบครัว รับเยาวชน 2 คน นอกจากนี้ ยังได้มอบหมายให้สำนักงานคณะกรรมการอิสลามประจำจังหวัดพระนครศรีอยุธยา ดำเนินการคัดเลือกครอบครัวศาสนาอิสลาม จำนวน 15 ครอบครัว ซึ่งคัดเลือกจากครอบครัวในพื้นที่อำเภอพระนครศรีอยุธยา จำนวน 12 ครอบครัว อำเภอบางปะอิน จำนวน 1 ครอบครัว อำเภอเสนา จำนวน 1 ครอบครัว อำเภอบางบาล จำนวน 1 ครอบครัว และมอบหมายให้ทางอำเภอดำเนินการคัดเลือกครอบครัวศาสนาพุทธ จำนวน 5 ครอบครัว โดยคัดเลือกอำเภอละ 1 ครอบครัว ได้แก่ อำเภอวังน้อย อำเภอมหาราช อำเภอท่าเรือ อำเภออุทัย อำเภอบางซ้าย",
     "category": "ท้องถิ่น",
     "date": "2024-09-13T04:56:01+00:00",
     "publisher": "Dailynews",
     "url": "https://www.dailynews.co.th/news/3858045/"
}{
     "data": "เมื่อเวลา 09.00 น. วันที่ 13 ก.ย. 67 ที่รัฐสภา มีการประชุมร่วมรัฐสภา  ที่มีนายมงคล สุระสัจจะ ประธานวุฒิสภา ในฐานะรองประธานรัฐสภา ทำหน้าที่ประธานในที่ประชุม เพื่อพิจารณาเรื่องด่วน คณะรัฐมนตรีแถลงนโยบายต่อรัฐสภา ตามรัฐธรรมนูญ มาตรา 162  ต่อเนื่องเป็นวันที่ 2 โดยประธานในที่ประชุมได้สรุปเวลาที่เหลืออยู่ในการอภิปราย  ดังนี้ ประธานในที่ประชุมเหลือ 18 นาที นายกรัฐมนตรีและคณะรัฐมนตรี (ครม.) เหลือ 3 ชั่วโมง 10 นาที สมาชิกวุฒิสภา (สว.) เหลือเวลาอภิปราย 2 ชั่วโมง 9 นาที  ส่วนเวลาของพรรคร่วมรัฐบาลเหลือเวลา 1 ชั่วโมง 16 นาที ขณะที่พรรคการเมืองฝ่ายค้านเหลือเวลาในการอภิปราย 6 ชั่วโมง 40 นาที ซึ่งรวมเวลาที่ใช้ในการอภิปรายวันแรก 15 ชั่วโมง 23 นาที เหลือเวลาในการอภิปราย 13 ชั่วโมง 16 นาที โดยนายปรีดา บุญเพลิง สส.บัญชีรายชื่อ พรรคครูไทยเพื่อประชาชน อภิปราย สนับสนุนนโยบายของรัฐบาล โดยคาดหวังให้นโยบายนั้นตอบโจทย์ปัญหาประเทศ แต่ห่วงเรื่องของนโยบายที่แถลงแล้วจะไม่สามารถปฏิบัติตามได้ เช่น นโยบายการปรับโครงสร้างหนี้และรถ โดยต้องการเห็นการแก้ไขหนี้สินของข้าราชการครูทั้งประเทศอย่างจริงจัง  ส่วนปัญหายาเสพติด ต้องการเห็นการปราบปรามจับกุมผู้ค้ายาและยึดทรัพย์อย่างจริงจัง เพราะในปัจจุบันยังเกิดปัญหาการแพร่ระบาดยาเสพติดทุกหย่อมหญ้าของประเทศ “รับฟังชาวบ้านพูดให้ฟังว่าร้านขายยาบ้าที่ใหญ่ที่สุดในอำเภอคือโรงพัก คนขายคือตำรวจ เท็จจริงอย่างไรนายกรัฐมนตรีเรียกดำเนินการแก้ไขโดยด่วน ระบาดทุกหย่อมหญ้าจากอดีตที่ผ่านมารัฐบาลไม่จริงใจในการแก้ไขปัญหายาเสพติด รัฐบาลนี้ให้สัญญาประชาคมแล้วจะติดตามการทำงานของรัฐบาลอย่างใกล้ชิดอย่าให้เป็นไฟไหม้ฟาง” นายปรีดา กล่าว ขณะที่นายกฤดิทัช แสงธนโยธิน สส.บัญชีรายชื่อ พรรคใหม่ อภิปรายนโยบายของรัฐบาล ซึ่งเป็นนโยบายเดิมที่เคยแถลงมาแล้วในรัฐบาลก่อน เห็นด้วยกับนโยบายการปรับปรุงโครงสร้างหนี้ทั้งระบบ โดยที่ผ่านมาสาเหตุที่ประชาชนเป็นหนี้สืบเนื่องจากนโยบายของรัฐ ที่เป็นทั้งหนี้ ธ.ก.ส. รวมถึงหนี้นอกระบบ เกิดจากการทำนโยบายที่ผิดพลาดของรัฐบาล ซึ่งผู้ที่ทำนโยบายก็ไม่รับผิดชอบ จนเกิดเป็นปัญหาสะสม วันนี้ดีใจที่มีนโยบายตลาดนำนวัตกรรมเสริมเพิ่มรายได้ หวังว่านโยบายนี้จะเป็นแนวคิดใหม่ที่ทำให้ประชาชนที่เป็นเกษตรกรมีตลาดรองรับ มีนวัตกรรมเสริมเพื่อลดรายจ่าย นอกจากนี้ยังกล่าวถึงโครงการแจกเงินผ่านดิจิทัลวอลเล็ตของรัฐบาล ไม่เห็นด้วยที่แจกเป็นเงินดิจิทัล แต่ถ้าแจกเป็นเงินสดภายในกรอบงบประมาณปี 67 ไม่ว่าจะ 5 000 บาท หรือ 10 000  บาท ต่อกลุ่มเปราะบางหรือกลุ่มใดที่ควรได้รับโอกาสเยียวยาความเดือดร้อนจะเป็นเรื่องดี.",
     "category": "การเมือง",
     "date": "2024-09-13T04:58:12+00:00",
     "publisher": "Dailynews",
     "url": "https://www.dailynews.co.th/news/3858550/"
}{
     "data": "วันที่ 13 ก.ย. ธนาคารกรุงศรีอยุธยา โดย วิจัยกรุงศรี วิเคราะห์สถานการณ์และแนวโน้มอุทกภัยในประเทศไทยปี 2567 ชี้ความเสี่ยงเพิ่มสูงในช่วง 4 เดือนสุดท้ายของปี โดยเฉพาะเดือนกันยายนและตุลาคม เนื่องจากการเข้าสู่ภาวะลานีญาและอิทธิพลของมรสุม อย่างไรก็ตาม คาดว่าอุทกภัยที่จะเกิดขึ้นในปีนี้ จะไม่รุนแรงเท่ามหาอุทกภัยปี 2554 “วิจัยกรุงศรี” ได้วิเคราะห์ปัจจัยต่างๆ ได้แก่ ดัชนีสมุทรศาสตร์ ทั้งดัชนี ONI ที่บ่งชี้ถึงการเปลี่ยนผ่านเข้าสู่ภาวะลานีญาอย่างรวดเร็วหลังจากเกิดปรากฏการณ์เอลนีโญในช่วงต้นปี และดัชนี PDO และ IOD ที่แสดงแนวโน้มพายุในภูมิภาคที่มีผลอย่างมากต่อปริมาณฝนในไทย ตลอดจนอิทธิพลจากพายุประจำปี ทั้งพายุที่จะเข้าสู่ประเทศไทยโดยตรง และเข้าสู่ประเทศเพื่อนบ้านแต่ส่งผลกระทบทางอ้อมต่อประเทศไทย ทำให้คาดว่าในช่วงครึ่งหลังของปี 2567 ปริมาณฝนในไทยจะมีแนวโน้มสูงกว่าค่าเฉลี่ยราว 15-16% และคาดการณ์ว่าจะเข้าสู่ภาวะลานีญาอย่างเต็มตัวในเดือนตุลาคม 2567 ทำให้ในเดือนกันยายน-ตุลาคม เป็นช่วงที่มีความเสี่ยงอุทกภัยในทุกภูมิภาค โดยพื้นที่เสี่ยงสูงได้แก่ ภาคเหนือ ภาคกลาง ภาคตะวันออกเฉียงเหนือ และบางส่วนของภาคใต้ โดยเฉพาะภาคเหนือตอนล่างซึ่งเป็นทางน้ำผ่าน และภาคกลางซึ่งเป็นพื้นที่รับน้ำและเป็นพื้นที่น้ำท่วมซ้ำซาก ซึ่งอาจสร้างความเสียหายต่อกิจกรรมทางเศรษฐกิจ ตลอดจนทรัพย์สิน อาทิ ครัวเรือน โรงงาน เครื่องจักร สินค้าเกษตร ตลอดจนโครงสร้างพื้นฐานและสาธารณูปโภคได้ ทั้งนี้ วิจัยกรุงศรีได้จำลองสถานการณ์ไว้ 3 กรณี โดยในกรณีฐาน คาดว่าจะมีพื้นที่ได้รับผลกระทบ 8.6 ล้านไร่ คิดเป็นมูลค่าความเสียหายรวม 4.65 หมื่นล้านบาท หรือประมาณ 0.27% ของ GDP อย่างไรก็ตาม ความพร้อมในการบริหารจัดการน้ำของภาครัฐที่ดีขึ้น และการพัฒนาระบบป้องกันของภาคเอกชนโดยเฉพาะในนิคมอุตสาหกรรม จะช่วยลดทอนผลกระทบได้อย่างมีประสิทธิภาพมากขึ้นเมื่อเทียบกับปี 2554 ดร.พิมพ์นารา หิรัญกสิ หัวหน้าทีมวิจัยเศรษฐกิจ ธนาคารกรุงศรีอยุธยา กล่าวว่า แม้ว่าความเสี่ยงอุทกภัยในปีนี้จะเพิ่มสูงขึ้น แต่วิจัยกรุงศรี คาดว่าจะไม่รุนแรงเท่ามหาอุทกภัยปี 2554 เนื่องจากในปี 2567 นี้มีปริมาณน้ำฝนที่น้อยกว่า มีพื้นที่รองรับน้ำมากกว่า รวมถึงความพร้อมด้านการบริหารจัดการน้ำของภาครัฐและการเตรียมความพร้อมของภาคเอกชนที่พัฒนาขึ้น อย่างไรก็ตาม เรายังต้องติดตามสถานการณ์อย่างใกล้ชิด โดยเฉพาะในช่วงเดือนกันยายนถึงตุลาคมที่มีความเสี่ยงสูงสุด เนื่องจากยังมีปัจจัยที่ควบคุมไม่ได้อีกหลายประการ โดยเฉพาะจำนวนพายุที่เคลื่อนที่เข้าสู่ไทยที่จะส่งผลต่อปริมาณฝน และพื้นที่ที่เกิดฝนตกหนัก อันเนื่องมาจากภาวะโลกรวนในปัจจุบัน ที่ทำให้สภาพอากาศรุนแรงสุดขั้ว หรือ Extreme weather เกิดขึ้นบ่อยครั้งมากขึ้นและรุนแรงมากขึ้น",
     "category": "เศรษฐกิจ",
     "date": "2024-09-13T05:00:39+00:00",
     "publisher": "Dailynews",
     "url": "https://www.dailynews.co.th/news/3858605/"
}{
     "data": "เมื่อวันที่ 12 ก.ย. ที่ ศูนย์ประชุมเอนกประสงค์กาญจนาภิเษก มหาวิทยาลัยขอนแก่น นายไกรสร กองฉลาด ผู้ว่าราชการจังหวัดขอนแก่น เป็นประธานเปิดงาน Food and Agro Tech 2024  ซึ่งจัดขึ้นระหว่างวันที่ 12-14 ก.ย. 2567 โดยมี ดร.ทวีสันต์ วิชัยวงษ์ ประธานสภาอุตสาหกรรมจังหวัดขอนแก่น นายประสิทธิ์ ทองแท่งไทย รองนายกองค์การบริหารส่วนจังหวัดขอนแก่น พร้อมด้วยหัวหน้าส่วนราชการ ภาครัฐ เอกชน และหน่วยงานที่เกี่ยวกับร่วมกิจกรรม ดร.ทวีสันต์ กล่าวว่า การจัดงาน Food and Agro tech 2024 ระหว่างวันที่ 12-14 ก.ย. 2567 จัดโดย สภาอุตสาหกรรมจังหวัดขอนแก่น ร่วมกับจังหวัดขอนแก่น มหาวิทยาลัยขอนแก่น  องค์การบริหารส่วนจังหวัดขอนแก่นและภาคีเครือข่าย ร่วมจัดแสดงนิทรรศการ ถ่ายทอดเทคโนโลยีเชิงพาณิชย์ สู่ความยั่งยืนในทุกๆ ด้าน เพื่อให้เกิดการขับเคลื่อนด้านการค้า การลงทุน และเป็นไปตามนโยบายของจังหวัด และยุทธศาสตร์การพัฒนาของกลุ่มจังหวัด รวมถึงเป็นส่วนหนึ่งในการกระตุ้นเศรษฐกิจของภาคตะวันออกเฉียงเหนือ ภายในงานมีการออกบูธหลากหลายรูปแบบในงาน อาทิ บูธด้านวิชาการ ด้านการเกษตรนวัตกรรมใหม่ บูธสินค้าจากต่างประเทศ บูธอาหารเพื่อสุขภาพ บูธจากสมาคม food truck ขอนแก่น และมีการจัดกิจกรรมประกวด “Better Strings 2024” กิจกรรมแข่งขัน Better Life Cover Dance 2024 กิจกรรม Work shop การทำไอศกรีม และลุ้นรับรางวัลพิเศษปุ๊บปั๊บรับโชค ในช่วงเย็นของทุกวันในการจัดงานอีกด้วย",
     "category": "ท้องถิ่น",
     "date": "2024-09-13T05:01:43+00:00",
     "publisher": "Dailynews",
     "url": "https://www.dailynews.co.th/news/3858069/"
}{
     "data": "หลายๆ คนสวมเสื้อเชิ้ตแทบทุกวัน เนื่องจากต้องใส่ไปทำงาน หรือใส่ไปเรียนหนังสือ แต่แม้ว่าคุณจะซักเสื้ออย่างถูกต้อง ทว่า ยิ่งใช้งานมากเท่าไหร่ คุณจะสังเกตเห็นคราบเหลืองบนปกเสื้อมากขึ้นเท่านั้น นี่คือปัญหาใหญ่ เนื่องจากเป็นเรื่องยากที่จะล้างคราบเหลืองออกจากปกเสื้อเชิ้ต ผู้ให้บริการทำความสะอาดของญี่ปุ่น coco_ara_cleaning ได้โพสต์แนะนำวิธีขจัดคราบเหลืองออกจากปกเสื้อเชิ้ต ทาง Instagram อย่างเป็นทางการของบริษัท วิธีขจัดคราบเหลืองบนปกเสื้อเชิ้ต การซักด้วยเครื่องซักผ้า ไม่สามารถขจัดคราบเหลืองออกไปได้ คุณจะต้อง“ซักเฉพาะจุด”นอกเหนือจากการซักผ้าปกติ หากต้องการทำความสะอาดเฉพาะจุด ให้ใช้ผงซักฟอกสูตรอ่อนซักโดยตรงบริเวณที่มีคราบเหลือง โรยผงซักฟอกโดยตรงที่บริเวณดังกล่าว เพื่อให้ผงซักฟอกเข้าไปถึงเส้นใยของเสื้อ หลังจากนั้นซักขจัดคราบให้สะอาด ใช้ด้านหลังแปรงสีฟันถูผงซักฟอกไปที่ปกเสื้อ อย่าถูด้วยแปรง เพราะอาจทำให้เส้นใยเสียหายได้ แล้วล้างออกด้วยน้ำร้อนอุณหภูมิประมาณ 40 องศาเซลเซียส จากนั้นค่อยซักด้วยเครื่องซักผ้าตามปกติอีกครั้ง นอกจากนี้ เวลาซักผ้า สิ่งสำคัญคือต้องค่อยๆ ลูบไล้ผ้าเพื่อขจัดสิ่งสกปรกที่ติดอยู่บนพื้นผิว อย่าถูผ้าเข้าด้วยกัน เพราะจะทำให้ผ้าเป็นขุ่ยได้ หากสิ่งสกปรกยังถูกกำจัดออกไม่หมดหลังทำความสะอาดเฉพาะจุด ให้ลองทำความสะอาดเฉพาะจุดอีกครั้ง นอกจากนี้ ยังสามารถใช้น้ำมะนาวซักคราบเหลืองบนปกเสื้อได้ด้วย ผสมน้ำมะนาวกับน้ำเปล่าในปริมาณเท่ากัน จากนั้นเทลงไปบนคราบเหลือง แล้วใช้เปลือกมะนาวถูเบา ๆ จนกว่าคราบจะออกหมด แล้วค่อยนำเสื้อไปซัก อีกวิธีคือแช่ปกเสื้อในน้ำมะนาว แล้วตากแดดทิ้งไว้อย่างน้อย 1 ชั่วโมง จากนั้นค่อยนำไปซักตามปกติ หากคราบยังออกไม่หมด ให้ทำซ้ำแบบเดิมอีกครั้ง วิธีป้องกันคราบเหลืองบนปกเสื้อ คราบเหลืองบนปกเสื้อขจัดออกได้ยากเมื่อเกิดขึ้น ดังนั้นสิ่งสำคัญคือต้องป้องกันไม่ให้เกิดคราบตั้งแต่แรก วิธีในการป้องกันคราบเหลืองบนปกเสื้อคือ ทาแป้งเด็กที่ปกเสื้อเชิ้ต แป้งเด็กมีคุณสมบัติดูดซับเหงื่อและความมัน จึงป้องกันคราบได้เป็นอย่างดี เพียงทาที่คอเสื้อหลังซักเสร็จ คราบเหลืองก็จะไม่เกิดขึ้นที่ปกเสื้ออย่างแน่นอน. ที่มาและภาพ : grape japan",
     "category": "ต่างประเทศ",
     "date": "2024-09-13T05:12:00+00:00",
     "publisher": "Dailynews",
     "url": "https://www.dailynews.co.th/news/3857632/"
}{
     "data": "เมื่อวันที่ 13 ก.ย.  นายอิทธิพร บุญประคอง  ประธานกรรมการการเลือกตั้ง (กกต.) ลงพื้นที่สังเกตการณ์การอบรมกรรมการประจำหน่วยเลือกตั้ง (กปน.)  208 หน่วย รวมทั้งสิ้น 2 309 คน  ในการเลือกตั้งสมาชิกสภาผู้แทนราษฎร (สส.) จังหวัดพิษณุโลก เขตเลือกตั้งที่ 1 แทนตำแหน่งที่ว่าง ที่จะมีขึ้นในวันอาทิตย์ที่ 15 ก.ย. 2567 โดยมี นายภูสิต สมจิตต์ ผู้ว่าราชการจังหวัดพิษณุโลก นายอัครโชค สุวรรณทอง นายอำเภอเมืองจังหวัดพิษณุโลก นายพงษ์ศักดิ์ รัตนมณเฑียร ผู้อำนวยการสำนักงานคณะกรรมการการเลือกตั้งประจำจังหวัดพิษณุโลก พร้อมคณะ เข้าร่วมสังเกตการณ์ ทั้งนี้ เพื่อให้กรรมการประจำหน่วยเลือกตั้ง มีความรู้ความเข้าใจเกี่ยวกับขั้นตอนการปฏิบัติงานและกระบวนการการเลือกตั้ง ทำให้สามารถปฏิบัติหน้าที่ได้อย่างถูกต้อง มีประสิทธิภาพ และเป็นไปตามกฎหมาย นายอิทธิพร กล่าวว่า ขอขอบคุณและชื่นชมให้กำลังใจกรรมการประจำหน่วยเลือกตั้งว่า กปน. คือหัวใจแห่งความสำเร็จในการเลือกตั้งของประชาชน ทั้งนี้ได้ให้คำแนะนำเกี่ยวกับการจัดหน่วยเลือกตั้ง โดยให้มีความรอบคอบ  ปฏิบัติงานด้วยความตั้งใจและมีสมาธิ รวมถึงให้เตรียมความพร้อมทำแผนป้องกันเหตุ  และหากต้องการตรวจสอบข้อมูลเพิ่มเติมเกี่ยวกับการเลือกตั้งให้เข้าไปดูที่แอปพลิเคชัน ฉลาดเลือก SMART VOTE ที่สามารถอำนวยความสะดวกได้ดี ณ ศูนย์ประสานงานพัฒนาท้องถิ่นประจำอำเภอเมืองพิษณุโลก จังหวัดพิษณุโลก.",
     "category": "การเมือง",
     "date": "2024-09-13T05:04:02+00:00",
     "publisher": "Dailynews",
     "url": "https://www.dailynews.co.th/news/3858532/"
}{
     "data": "เมื่อวันที่ 13 ก.ย. พล.ต.ต.ธีรเดช ธรรมสุธีร์ ผบก.สส.บช.น. พ.ต.อ.อิสเรศ ปาลาพงศ์ รอง ผบก สส.บช.น. เผยผลการจับกุม น.ส.ปูเป้ อายุ 23 ปี ชาว อ.ขุขันธ์ จ.ศรีสะเกษ ผู้ต้องหาตามหมายจับศาลจังหวัดธัญบุรี ที่ 690/2567 ลงวันที่ 30 ส.ค. 67 ข้อหา “ร่วมกันฉ้อโกงประชาชนโดยทุจริตหรือโดยหลอกลวงนำเข้าสู่ระบบคอมพิวเตอร์ ซึ่งข้อมูลคอมพิวเตอร์ที่บิดเบือนหรือปลอมไม่ว่าทั้งหมดหรือบางส่วนหรือข้อมูลคอมพิวเตอร์อันเป็นเท็จโดยประการที่น่าจะเกิดความเสียหายแก่ประชาชนหรือเป็นผู้เปิดหรือยินยอมให้ผู้อื่นใช้บัญชีเงินฝากบัตรอิเล็กทรอนิกส์หรือบัญชีเงินอิเล็กทรอนิกส์ของตนโดยไม่ได้มีเจตนาใช้เพื่อตนหรือกิจการที่ตนเกี่ยวข้องหรือยินยอมให้ผู้บุคคลอื่นใช้หรือยืมใช้เลขหมายโทรศัพท์สำหรับบริการโทรศัพท์เคลื่อนที่ของตน ทั้งนี้โดยประการที่รู้หรือควรรู้ว่าจะนำไปใช้ในการกระทำความผิดเกี่ยวกับอาชญากรรมทางเทคโนโลยีหรือความผิดทางอาญาอื่นใด” โดยชุดจับกุม ประกอบด้วย ร.ต.อ.ภัทรพล ดวงหิรัญ รอง สว.กก.สส.3 บก.สส.บช.น. พร้อมกำลังเจ้าหน้าที่ตำรวจ กก.สส.3 บก.สส.บช.น. จับกุมบริเวณคอนโดฯ แห่งหนึ่ง รามอินทรา-นวมินทร์ ถนนรามอินทรา แขวงรามอินทรา เขตคันนายาว กทม. เมื่อวันที่ 12 ก.ย. ที่ผ่านมา สืบเนื่องจากเมื่อปี 65 และ 66 ผู้ต้องหาได้หลอกลวงรับจ้างกดบัตรคอนเสิร์ต ผ่านเฟซบุ๊ก และ X (ทวิตเตอร์) โดยจะไปจ้างบุคคลมาเปิดบัญชีม้าให้ ทั้งนี้ มีผู้เสียหายหลายคน โอนเงินไปเพื่อซื้อบัตรคอนเสิร์ตหลายราย รวมเงินโอนเข้ากว่าแสนบาท ก่อนจะปิดเพจแล้วหายตัวไป โดยมีผู้เสียหายไปแจ้งความไว้ที่ สภ.คลองหลวง และต่อมาตำรวจสืบนครบาล สามารถจับกุมตัวได้ในเวลาต่อมา โดยในชั้นจับกุม ผู้ต้องหาให้การรับสารภาพตลอดข้อกล่าวหา และนำผู้ต้องหาส่งพนักงานสอบสวน สภ.คลองหลวง จ.ปทุมธานี เพื่อดำเนินคดีตามกฎหมายต่อไป.",
     "category": "อาชญากรรม",
     "date": "2024-09-13T05:04:41+00:00",
     "publisher": "Dailynews",
     "url": "https://www.dailynews.co.th/news/3858555/"
}{
     "data": "เมื่อวันที่ 13 ก.ย. ที่ โรงแรม Recenta Phuket Suanluang จ.ภูเก็ต นายสุวิทย์ สุริยะวงศ์ ปลัดจังหวัดภูเก็ต เป็นประธานเปิดการอบรมเชิงปฏิบัติการ หลักสูตร “การพัฒนาการให้บริการการท่องเที่ยวเพื่อคนทั้งมวลสู่ความยั่งยืน” โดยมีผู้ช่วยศาสตราจารย์ สุภาวดี โพธิยะราช ผู้เชียวชาญอาวุโส สำนักงานคณะกรรมการส่งเสริมวิทยาศาสตร์ วิจัยและนวัตกรรม หรือ สกสว. บรรยายพิเศษในเรื่องการท่องเที่ยวเพื่อคนทั้งมวล โลกหมุนไว วิจัยไทยหมุนทัน นายธเนศ ตันพิริยะกิจ นายกสมาคมธุรกิจท่องเที่ยวจังหวัดภูเก็ตมาร่วมในการจัดการอบรมครั้งนี้ นอกจากนี้ยังมี ดร.วีระศักดิ์ โควสุรัตน์ สมาชิกวุฒิสภา อดีตรัฐมนตรีว่าการกระทรวงท่องเที่ยวและกีฬา มาให้ความรู้ในเรื่อง “ประเทศไทยยินดีต้อนรับนักท่องเที่ยวทุกคน” ในการอบรมครั้งนี้ ยังมี ผู้ช่วยศาสตราจารย์ ดร.แก้วตา ม่วงเกษม หัวหน้าโครงการวิจัย “โครงการ การพัฒนาการท่องเที่ยวท่องเที่ยวเชิงสุขภาพเพื่อคนทั้งมวลด้วยการเพิ่มศักยภาพสินค้า และบริการต่อยอดการพัฒนาการตลาด” นายกฤษณะ ละไล ประธานมูลนิธิอารยสถาปัตย์เพื่อคนทั้งมวล กล่าวถึงเรื่องความพร้อมของการขนส่งมวลชน และการให้บริการเดินทางต้องมีความพร้อมซึ่งภูเก็ตมีความพร้อมมาก ด้านนายพีรพงศ์ จารุสาร ประธานอนุกรรมการฝ่ายกฎหมายและสิทธิมนุษยชน สภาคนพิการทุกประเภทแห่งประเทศไทย มาพูดถึงความในใจจากคนตาบอดที่ผู้เกี่ยวข้องกับการท่องเที่ยวควรรู้ ซึ่งการอบรมครั้งนี้ มีผู้ประกอบการใน จ.ภูเก็ต ให้ความสนใจเป็นอย่างมาก นายวีระศักดิ์ กล่าวว่า การท่องเที่ยวเพื่อคนทั้งมวล นับเป็นการมองถึงการท่องเที่ยวอย่างยั่งยืน เป็นสิ่งที่ทุกองค์กรต้องให้ความสำคัญและร่วมมือกัน ขณะที่นายธเนศ นายกสมาคมธุรกิจท่องเที่ยวจังหวัดภูเก็ต บอกว่า จังหวัดภูเก็ตพร้อมที่จะเป็นฮับในการส่งต่อความร่วมมือสนับสนุนการท่องเที่ยวเพื่อคนทั้งมวล พร้อมที่จะปรับแต่งสิ่งอำนวยความสะดวก นายนัตตี้ นิธิ สืบพงษ์สังข์ รองประธานสภาอุตสาหกรรมท่องเที่ยวจังหวัดพระนครศรีอยุธยา ผู้บริหารนัตตี้ส์ แอดเวนเจอร์ส์ และผู้ปฏิบัติงานวิจัย และในฐานะผู้เชี่ยวชาญด้านการท่องเที่ยวเพื่อคนทั้งมวล เปิดเผยว่า ตนได้เดินทางมาพบกับผู้ประกอบการโรงแรม จ.ภูเก็ต ในการฝึกอบรมเชิงปฏิบัติการ หลักสูตร “การพัฒนาการให้บริการการท่องเที่ยวเพื่อคนทั้งมวลสู่ความยั่งยืน” โดยมี ผู้ช่วยศาสตราจารย์ ดร.อาณัติ รัตนถิรกุล อาจารย์ประจำและที่ปรึกษาด้านเทคโนโลยีสารสนเทศ สถาบันเทคโนโลยีพระจอมเกล้าเจ้าคุณทหารลาดกระบัง มาให้ความรู้เกี่ยวกับการวิเคราะห์ข้อมูลผ่านเครือข่ายคลาวด์และแพลตฟอร์มต่างๆ ที่มีความจำเป็นอย่างมากในการพัฒนาการให้บริการเชิงสุขภาพเพื่อคนทั้งมวล",
     "category": "ท้องถิ่น",
     "date": "2024-09-13T05:11:49+00:00",
     "publisher": "Dailynews",
     "url": "https://www.dailynews.co.th/news/3858382/"
}{
     "data": "สำนักข่าวเอเอฟพีรายงานจากกรุงปารีส ประเทศฝรั่งเศส เมื่อวันที่ 13 ก.ย. ว่า นางบริจิตต์ มาครง ยื่นฟ้องหมิ่นประมาท น.ส.อมานดีน รอย และ น.ส.นาตาชา เรย์ จากการโพสต์วิดีโอบนยูทูบ เมื่อเดือน ธ.ค. 2564 กล่าวหาว่า เธอเคยเป็นผู้ชายชื่อ “ฌอง-มิเชล” ซึ่งทฤษฎีสมคบคิดดังกล่าว เป็นที่แพร่หลายบนโลกอินเทอร์เน็ต เพียงไม่กี่สัปดาห์ก่อนการเลือกตั้งประธานาธิบดี เมื่อปี 2565 โพสต์เหล่านั้นอ้างว่า สุภาพสตรีหมายเลขหนึ่งของฝรั่งเศส ซึ่งมีชื่อและนามสกุลเดิมว่า “บริจิตต์ โตรเนอซ์” ไม่เคยมีตัวตนอยู่จริง แต่บุคคลที่ทุกฝ่ายเห็นอยู่ในเวลานี้ คือ นายฌอง-มิเชล โตรเนอซ์ ผู้เป็นพี่ชาย ซึ่งผ่าตัดแปลงเพศ และสวมรอยเป็นบริจิตต์ Two women guilty of slandering Brigitte Macronhttps://t.co/hpCd44Lk3I ศาลกรุงปารีสมีคำพิพากษา เมื่อวันพฤหัสบดีที่ผ่านมา ให้จำเลยทั้งสองจ่ายค่าเสียหายรวม 8 000 ยูโร (ราว 294 953 บาท) แก่ภริยาของประธานาธิบดี และ 5 000 ยูโร (ราว 184 519 บาท) แก่ฌอง-มิเชล พี่ชายของบริจิตต์ นอกจากนี้ จำเลยทั้งสองถูกสั่งปรับอีก 500 ยูโร (ราว 18 473 บาท) และรอลงอาญา ทั้งนี้ รอยซึ่งเป็นหนึ่งในจำเลย และเป็นร่างทรงที่เรียกตัวเองว่า “ผู้สื่อวิญญาณ” ทำการสัมภาษณ์เรย์ ซึ่งเป็นผู้สื่อข่าวอิสระ เป็นเวลา 4 ชั่วโมง บนช่องยูทูบของเธอ ซึ่งเรย์ได้พูดถึง “การโกหกของรัฐ” และ “การหลอกลวง” ที่เธออ้างว่าเป็นผู้เปิดโปง อนึ่ง นางมิเชล โอบามา อดีตสุภาพสตรีหมายเลขหนึ่งของสหรัฐ นางกมลา แฮร์ริส รองประธานาธิบดีสหรัฐและผู้สมัครชิงตำแหน่งประธานาธิบดีของพรรคเดโมแครต และนางจาซินดา อาร์เดิร์น อดีตนายกรัฐมนตรีนิวซีแลนด์ ต่างเคยตกเป็นเป้าหมายของข้อมูลบิดเบือนเกี่ยวกับเพศ หรือรสนิยมทางเพศของพวกเธอ แล้วมีการล้อเลียน หรือสร้างกระแสที่สร้างความอับอายเช่นกัน. เครดิตภาพ : GETTY IMAGES",
     "category": "ต่างประเทศ",
     "date": "2024-09-13T05:14:08+00:00",
     "publisher": "Dailynews",
     "url": "https://www.dailynews.co.th/news/3858601/"
}{
     "data": "คาเลด อัล-อิสซา ผู้บริหารระดับสูงของ อัล-อาห์ลี ทีมในซาอุดuอาระเบีย ยืนยันว่าสโมสรสนใจเซ็นสัญญา วินิซิอุส กองหน้าของ “ราชันชุดขาว” รีล มาดริด ที่พยายามซื้อตั้งแต่ช่วงซัมเมอร์นี้แต่ยังไม่สำเร็จ และไม่ปิดโอกาสที่จะกลับไปไล่ล่าตัวอีกครั้ง ในช่วงตลาดซื้อขายเดือน ม.ค. “เรามีความมุ่งมั่นที่จะดึงตัว วินิซิอุส ผู้เล่นปีกระดับบิ๊กจาก รีล มาดริด แต่ระหว่างการเจรจาก็มีเรื่องไม่คาดคิดเกิดขึ้น” อัล-อิสซา เผยโดยระบุว่ามีกองหน้าที่ย้ายออกไป ลำดับความสำคัญจึงเปลี่ยนจากตำแหน่งปีกเป็นศูนย์หน้า และจบลงด้วยการเซ็นสัญญา ไอแวน โทนีย์ แต่ช่วงตลาดรอบหน้า ทีมจะกลับไปตั้งสมาธิที่การคว้าผู้เล่นริมเส้นบิ๊กเนมอีกครั้ง “อาส” สื่อสเปนระบุว่า ได้มีการพูดคุยระหว่าง โฆเซ อังเคล ซานเชซ ผอ.ทั่วไปของ รีล มาดริด และตัวแทนของผู้เล่น ซึ่งระหว่างการประชุม มีการอ้างถึงค่าฉีกสัญญา 1 พันล้านยูโร แต่ทีมซาอุฯ ไม่เต็มใจจ่ายขนาดนั้น แต่พร้อมเสนอค่าตัวสถิติโลกใหม่ 400 ล้านยูโร ขณะที่ วินิซิอุส ตัวเต็งบัลลงดอร์ปีนี้ แม้ยังมีความสุขที่สเปน แต่ยินดีจะรับฟังข้อเสนอดูก่อน เชื่อกันว่า อัล-อาห์ลี พร้อมให้ค่าเหนื่อยเกือบ 1 พันล้านยูโร ตลอดระยะเวลา 5 ปี",
     "category": "ลาลีกา",
     "date": "2024-09-13T05:22:39+00:00",
     "publisher": "Dailynews",
     "url": "https://www.dailynews.co.th/news/3858296/"
}{
     "data": "เมื่อวันที่ 13 ก.ย. ผู้สื่อข่าวรายงานว่า เมื่อช่วงเช้าวันนี้ น.ส.แพทองธาร ชินวัตร นายกรัฐมนตรี ได้เดินทางมาไหว้สิ่งศักดิ์สิ่งศักดิ์สิทธิ์ “พระพรหม- ศาลตายาย” ประจำทำเนียบรัฐบาล ในชุดผ้าไทยสีครีมงาช้าง​เพื่อความเป็นสิริมงคล ก่อนเดินทางไปลงพื้นที่ติดตามสถานการณ์น้ำท่วมอำเภอแม่สาย จังหวัดเชียงราย จากนั้นได้ร่วมกันร้องเพลงร่วมกับคณะผู้ติดตาม อาทิ นายภูมิธรรม เวชยชัย รองนายกฯ และ รมว.กห.  พล.อ.ณัฐพล นาคพาณิชย์ รมช.กห. ฯลฯ ซึ่งถือว่าเป็นฤกษ์งามยามดี (วันมังกร ศุกร์ 13) ในโอกาสเข้าทำงานในฐานะนายกรัฐมนตรี อย่างเต็มตัวเป็นวันแรก อย่างไรก็ตาม สำหรับเลขทะเบียนรถของนายกรัฐมนตรี ที่นั่งเข้าทำเนียบคือ รถเบนซ์ ทะเบียน ขจ 995 กรุงเทพมหานคร แน่นอนว่า คอหวยจับจ้องเลขนายกฯ ไม่ว่าจะเป็นวันเข้าทำเนียบ 13 หรือ 995",
     "category": "ทั่วไทย",
     "date": "2024-09-13T05:27:46+00:00",
     "publisher": "Dailynews",
     "url": "https://www.dailynews.co.th/news/3858729/"
}{
     "data": "เมื่อเวลา 06.00 น. วันที่ 12 ก.ย. พล.ต.ต.ธวัชชัย พงษ์วิวัฒนชัย ผบก.ภ.จว.เชียงใหม่ พ.ต.อ.สราวุธ จันมะโน ผกก.สภ.แม่แตง พร้อมชุดสืบสวน สภ.แม่แตง ร่วมกันทำการจับกุม น.ส.รัตติกา วิเวก อายุ 38 ปี ที่อยู่ อ.ท่าศาลา จ.นครศรีธรรมราช น.ส.อะสะมะ เลาหมี่ อายุ 61 ปี ที่อยู่ อ.เชียงดาว จ.เชียงใหม่ น.ส.อรนุช ยีปา อายุ 33 ปี ที่อยู่ อ.แม่แตง จ.เชียงใหม่ และนายอะเลผะ โนผะ อายุ 40 ปี ที่อยู่ อ.เชียงดาว จ.เชียงใหม่ พร้อมของกลาง รถกระบะ 1 คัน รถ จยย. 1 คัน โทรศัพท์มือถือ 7 เครื่อง สำเนาโฉนดที่ดิน 1 แผ่น นำตัวดำเนินคดีข้อหา “ร่วมกันเรียกค่าไถ่โดยหน่วงเหนี่ยวกักขังบุคคลอันเป็นการกระทำโดยทรมานทารุณโหดร้าย จนเป็นเหตุให้ผู้ถูกกระทำนั้นได้รับอันตรายแก่กายหรือจิตใจ” การจับกุมครั้งนี้ สืบเนื่องมาจากเมื่อเช้าวันที่ 11 ก.ย. ที่ผ่านมา ได้มีกลุ่มคนบุกเข้าไปอุ้มสองสามีภรรยา ชาวบ้าน ต.ขี้เหล็ก อ.แม่แตง จ.เชียงใหม่ โดยใช้อาวุธปืนจี้บังคับทั้งสองคน แล้วหายออกจากบ้านไป จากนั้นคนร้ายได้ติดต่อพี่สาวของเหยื่อ ขู่จะฆ่าทั้งสองคน แต่หากทางญาติพี่น้องทำการโอนที่ดินพร้อมสิ่งปลูกสร้าง มูลค่าประเมินมากกว่า 5 ล้าน ให้กับกลุ่มคนร้าย ก็จะปล่อยตัวทั้งสองคนออกมา ทางญาติของผู้เสียหายจึงนำเรื่องร้องต่อเจ้าหน้าที่ตำรวจ ทางผู้การเชียงใหม่ จึงระดมชุดสืบสวนจังหวัดสืบสวน สภ.แม่แตง ทำทีติดต่อยอมคนร้าย นัดเจอกันที่กรมที่ดินเพื่อโอนโฉนดให้ ต่อมาได้มีคนร้าย คือ น.ส.รัตติกา  น.ส.อะสะมะ และ น.ส.อรนุช มารอที่กรมที่ดิน เพื่อรับโอนโฉนด ทางตำรวจจึงจับกุมทั้งสามคนไว้ และสอบเค้นจนพบว่า คนร้ายคุมตัวสองสามีภรรยาไว้ที่กระท่อมข้างสระน้ำ บริเวณแก้มลิงของกรมชลประทาน อ.แม่แตง จึงบุกเข้าไปช่วยเหลือ พบคนร้ายอีก 3 คน พร้อมอาวุธปืน ทางตำรวจได้เกิดปะทะกับคนร้าย มีการยิงต่อสู้กัน ก่อนคนร้ายจะวิ่งหนีเข้าป่าไปได้สองคน เจ้าหน้าที่จับเป็นนายอะเลผะ ได้ และช่วยเหลือตัวประกันสองสามีภรรยามาได้อย่างปลอดภัย จากการสอบสวนทราบว่า คนบงการเรื่องราวทั้งหมด คือ นายธนาเวสม์ อายุ 42 ปี คนสนิทของสองสามีภรรยา และเคยมีประวัติพัวพันการอุ้มเรียกค่าไถ่ในพื้นที่ อ.เชียงดาว และคดีอื่นๆ อีกหลายคดี และเป็นที่ต้องการตัวของตำรวจหลายพื้นที่ ซึ่งวิ่งหลบหนีเข้าป่าและยิงใส่เจ้าหน้าที่ตำรวจ ทางเจ้าหน้าที่จะได้ติดตามไล่ล่าตัวมาดำเนินคดีตามกฎหมายต่อไป.",
     "category": "ทั่วไทย",
     "date": "2024-09-13T05:32:27+00:00",
     "publisher": "Dailynews",
     "url": "https://www.dailynews.co.th/news/3858654/"
}{
     "data": "วันนี้ (13 ก.ย. 2567) สำนักข่าวต่างประเทศ รายงานข่าวสะเทือนขวัญเกี่ยวกับ คริสตินา จ็อกซิโมวิช นางแบบสาวและอดีตนางงามผู้เข้ารอบรอบสุดท้าย ในการประกวดนางงามสวิตเซอร์แลนด์ปี 2550 โดนสามีฆาตกรรม และทำลายศพด้วยวิธีการที่น่าสยดสยอง ในเดือน ก.พ. ที่ผ่านมา ตำรวจพบว่า นางแบบสาววัย 38 ปี เสียชีวิตในบ้านของเธอเองที่สวิตเซอร์แลนด์ และได้จับกุมสามีวัย 41 ปีของเธอ ในฐานะผู้ต้องสงสัย เมื่อไม่นานมานี้ ได้มีการเผยแพร่รายงานการชันสูตรศพของ จ็อกซิโมวิช ระบุว่า เธอเสียชีวิตจากการโดนรัดคอ ไม่เพียงเท่านั้น ศพของเธอยังโดนหั่นแยกชิ้นส่วนในห้องซักล้างภายในบ้าน ด้วยเลื่อยฉลุไฟฟ้า  มีด และกรรไกรเล็มกิ่งไม้ หลังจากหั่นศพของนางแบบสาวแล้ว สามีของเธอก็นำชิ้นส่วนศพไปปั่นละเอียดด้วยเครื่องปั่นอาหาร แล้วนำไปทำลายด้วยสารเคมีทำละลาย ศาลรัฐบาลกลางของสวิตเซอร์แลนด์แถลงว่า สามีของจ็อกซิโมวิช ซึ่งยังไม่มีการเปิดเผยชื่อ ได้รับสารภาพกับเจ้าหน้าที่สอบสวนในเดือน มี.ค. ที่ผ่านมาว่า เขาเป็นคนฆ่านางแบบสาว แต่เขายอมรับสารภาพหลังจากที่ผลรายงานทางนิติเวชขัดแย้งกับคำกล่าวอ้างก่อนหน้านี้ของเขา ที่อ้างว่าเขาพบศพเธอ และตัดสินใจหั่นศพเป็นชิ้น ๆ “ด้วยความตื่นตระหนก” เพื่อ “ป้องกันตัวเอง” ระหว่างการพิจารณาคดี ทีมอัยการชี้ว่าผู้ต้องสงสัยแสดงให้เห็นชัดเจนว่า มีความเป็นอาชญากรอยู่ในตัวที่สูงมาก ทั้งยัง “ขาดความเห็นอกเห็นใจและเลือดเย็น” เมื่อพิจารณาจากการกระทำของเขา หลังจากที่ฆาตกรรมภรรยาตัวเอง นอกจากนี้ เขายังมีประวัติด้านการใช้ความรุนแรงและคาดว่ามีอาการป่วยทางจิต ศาลรัฐบาลกลางปฏิเสธคำร้องของสามีของจ็อกซิโมวิช ให้ปล่อยตัวจากเรือนจำ จ็อกซิโมวิช เคยคว้าตำแหน่ง “มิสนอร์ทเวสต์ สวิตเซอร์แลนด์” ในปี 2550 เธอเข้าร่วมการประกวดระดับประเทศในปีนั้น และผ่านเข้าไปถึงรอบสุดท้าย แต่พ่ายแพ้แก่ อแมนดา อัมมานน์ จ็อกซิโมวิช แต่งงานกับสามีของเธอในปี 2560 ทั้งคู่มีลูกสาวด้วยกัน 2 คน ที่มา :eonline.com เครดิตภาพ : Instagram / @catwalkcoach",
     "category": "ต่างประเทศ",
     "date": "2024-09-13T05:35:54+00:00",
     "publisher": "Dailynews",
     "url": "https://www.dailynews.co.th/news/3858734/"
}{
     "data": "สำนักข่าวเอเอฟพี รายงานจากกรุงลอนดอน สหราชอาณาจักร เมื่อวันที่ 13 ก.ย. ว่า การคาดการณ์จากสำนักงานความรับผิดชอบด้านงบประมาณ (โอบีอาร์) มีขึ้นก่อนรัฐบาลลอนดอน ต้องเสนอแผนงบประมาณชุดแรก ในเดือน ต.ค. ที่จะถึง ซึ่งคาดว่าภาษีบางส่วนจะเพิ่มขึ้น เพื่ออุดช่องว่างการใช้จ่ายมากเกินไป มูลค่าประมาณ 22 000 ล้านปอนด์สเตอร์ลิง (ราว 732 000 ล้านบาท) แม้โอบีอาร์ แสดงความคิดเห็นในรายงานประจำปีฉบับล่าสุด เกี่ยวกับความเสี่ยงทางการคลังและความยั่งยืน โดยระบุว่า การคาดการณ์ในระยะยาวเช่นนี้ มีความไม่แน่นอนสูงอย่างชัดเจน แต่แรงกดดันต่าง ๆ เช่น การเปลี่ยนแปลงของประชากร  ค่าใช้จ่ายบริการดูแลสุขภาพที่เพิ่มขึ้น และการเปลี่ยนแปลงสุขภาพ ผลักดันให้หนี้สินมีแนวโน้มสูงขึ้นอย่างถาวร Public debt is projected to rise to over 270% of GDP over the next 50 years in our baseline forecast.Higher future rates of productivity growth can materially improve debt sustainability  but only if government doesn’t spend the proceeds.#OBRfiscalriskspic.twitter.com/814awL7iFn ทั้งนี้ โอบีอาร์คาดการณ์ว่า หนี้สาธารณะของสหราชอาณาจักร จะเพิ่มขึ้นเกือบสามเท่า เป็นมากกว่า 270% ของผลิตภัณฑ์มวลรวมภายในประเทศ (จีดีพี) ภายในปี 2618 จากระดับ 100% ของจีดีพีในปัจจุบัน ความเสียหายที่คาดการณ์ไว้ ต่อเศรษฐกิจและการคลังสาธารณะ จากการเปลี่ยนแปลงสภาพอากาศ อาจทำให้หนี้สินเพิ่มขึ้น 20-30% ของจีดีพี ขณะที่การปรับปรุงสุขภาพของประชาชน อาจลดภาระหนี้ได้มากกว่า 40% ของจีดีพี ภายในช่วงกลางทศวรรษที่ 2070 “สำหรับสหราชอาณาจักร เศรษฐกิจของประเทศได้รับการผลกระทบจากวิกฤติการณ์รุนแรงหลายครั้ง ในช่วง 20 ปีที่ผ่านมา ซึ่งอยู่ในรูปแบบของวิกฤติการเงินระดับโลก  การระบาดใหญ่ และวิกฤติด้านพลังงาน” โอบีอาร์ ระบุทิ้งท้าย. เครดิตภาพ : AFP",
     "category": "ต่างประเทศ",
     "date": "2024-09-13T05:37:58+00:00",
     "publisher": "Dailynews",
     "url": "https://www.dailynews.co.th/news/3858650/"
}{
     "data": "เมื่อวันที่ 13 ก.ย. 67 ที่รัฐสภา มีการประชุมร่วมรัฐสภา ที่มีนายมงคล สุระสัจจะ ประธานวุฒิสภา ในฐานะรองประธานรัฐสภา ทำหน้าที่ประธานในที่ประชุม เพื่อพิจารณาเรื่องด่วน คณะรัฐมนตรี (ครม.) แถลงนโยบายต่อรัฐสภา ตามรัฐธรรมนูญ มาตรา 162 ต่อเนื่องเป็นวันที่ 2 โดยนายอลงกต วรกี สว. อภิปราย ว่ารัฐบาลไม่มีนโยบายเกี่ยวกับความโปร่งใสหรือหลักธรรมาภิบาลในสถานศึกษา โดยหยิบยกปัญหาของมหาวิทยาลัยสุโขทัยธรรมาธิราช (มสธ.) ที่ไม่มีอธิการบดีบริหารงานนาน 7 ปี พร้อมเรียกร้องให้มีการจัดระเบียบและแก้ไขปัญหาธรรมาภิบาลในสถาบันอุดมศึกษาผ่านคณะรัฐมนตรีเข้าควบคุม มสธ. โดยทันที ด้วยปัจจุบันการดำรงตำแหน่งรักษาการทั้งหมด มีลักษณะผลัดกันดำรงตำแหน่ง เลือกกันหมุนเวียนกันเอง มีบุคคลคนเดิมกลับเข้าตำแหน่งในกลุ่มเดิม ใช้อำนาจเบ็ดเสร็จผ่านสภามหาวิทยาลัย ในชุดรักษาการ ที่สำคัญมีการเสนอแต่งตั้งอธิการบดีคนใหม่ยืดเยื้อ 7 ปี ซึ่งก่อนหน้านี้ ศาลปกครองกลางมีคำพิพากษาให้สภามหาวิทยาลัยดำเนินการแต่งตั้งอธิบดีคนใหม่ แต่กลับเพิกเฉย และยังเพิกเฉยต่อคำสั่งของรัฐบาล 4 ชุด ซึ่งตอนนี้มาถึงยุครัฐบาลของ น.ส.แพทองธาร ชินวัตร นายกรัฐมนตรี “จะให้มหาวิทยาลัยสุโขทัยธรรมาธิราช มีศักดิ์ศรีได้อย่างไร เพราะตอนนี้คณะอาจารย์ เกรงกลัวกับอำนาจของสภารักษาการชุดนี้ สิ่งที่เกิดขึ้นตอนนี้คือไม่มีธรรมาภิบาล กระทรวงการอุดมศึกษาฯ สั่งการไม่ปฏิบัติ จึงมีคำถามเกิดขึ้น มหาวิทยาลัยเป็นเอกเทศ ไม่ฟังคำสั่งกระทรวงการอุดมศึกษาฯ จึงขอให้นายกรัฐมนตรี ใช้คำสั่งหัวหน้าคณะรักษาความสงบแห่งชาติ 39/2559 จัดระเบียบ และแก้ไขปัญหา ซึ่งผมขอบอกว่าปัญหาดังกล่าวนั้น ไม่ได้มีเฉพาะในมหาวิทยาลัยสุโขทัยธรรมาธิราช จึงฝากไปยังนายชูศักดิ์ ศิรินิล รมต.ประจำสำนักนายกรัฐมนตรี เพราะยังเกิดปัญหาเดียวกันนี้ที่ มหาวิทยาลัยรามคำแหง มหาวิทยาลัยนครพนม มหาวิทยาลัยเทคโนโลยีราชมงคลธัญบุรี ที่ยังรอรัฐบาลมีความกล้าหาญและความจริงจัง” นายอลงกต กล่าว.",
     "category": "การเมือง",
     "date": "2024-09-13T05:51:20+00:00",
     "publisher": "Dailynews",
     "url": "https://www.dailynews.co.th/news/3858717/"
}{
     "data": "กลายเป็นประเด็นวิพากษ์วิจารณ์อย่างหนัก หลังจากเมื่อวานนี้ (12 ก.ย. 67) หญิงสาวรายหนึ่งได้ออกมาโพสต์เฟซบุ๊กเพื่อขอความเป็นธรรม มีรายชื่อสอบติดข้าราชการครูอันดับที่ 1 จ.สระแก้ว จึงตัดสินใจลาออกจากงาน เก็บข้าวของเตรียมย้ายกลับบ้านเกิด แต่ผ่านไปเพียง 3 วัน จู่ๆ กลับพบว่า รายชื่อหายไป ต่อมา สำนักงานเขตพื้นที่การศึกษามัธยมศึกษาสระแก้ว ได้ออกแถลงการณ์ชี้แจงประเด็นดังกล่าว ระบุยอมรับเกิดความผิดพลาด ยินดีร่วมมือในการแก้ไขข้อบกพร่อง บุคลากรที่ดําเนินการสอบยังขาดประสบการณ์ด้านการดําเนินการสอบ เนื่องจากสํานักงานเขตพื้นที่การศึกษามัธยมศึกษาสระแก้ว เป็นเขตพื้นที่การศึกษาตั้งใหม่ ขาดแคลนบุคลากรในการปฏิบัติงานและบุคลากรส่วนใหญ่เป็นผู้บรรจุใหม่ ด่วน! ‘ธนุ’ สั่งสอบ ‘ผอ.สพม.สระแก้ว’ แล้ว ปม รายชื่อสอบครูได้ที่ 1 หาย ผิดเอง! ‘สพม.สระแก้ว’ แจงขาดประสบการณ์เรื่องการสอบ เหตุชื่อครูอันดับ 1 หาย สาวสอบติดครูอันดับ 1 หวังกลับไปดูแลพ่อแม่ ฝันสลายชื่อหาย! ถามเขตพื้นที่ฯ ได้แต่ขอโทษ ความคืบหน้าล่าสุด เมื่อเวลา 11.00 น. วันที่ 13 ก.ย. ผู้สื่อข่าวรายงานว่า ที่ สำนักงานเขตพื้นที่การศึกษามัธยมศึกษาสระแก้ว ได้มีคณะเจ้าหน้าที่ ป.ป.ช.สระแก้ว ลงพื้นที่เพื่อเข้าสอบถามเก็บข้อมูลและหลักฐานสำหรับสอบสวนกรณีดังกล่าวทันที โดยมี นายประยงค์ สารภูมิ ผอ.สพม.สระแก้ว และเจ้าหน้าที่อยู่ในห้องประชุมคอยให้ข้อมูลกับ ป.ป.ช. และมีเจ้าหน้าที่นำเอกสารมาให้ ป.ป.ช. ตรวจสอบจำนวนหลายลังด้วยกัน.",
     "category": "การศึกษา-ศาสนา",
     "date": "2024-09-13T05:56:08+00:00",
     "publisher": "Dailynews",
     "url": "https://www.dailynews.co.th/news/3858735/"
}{
     "data": "สำนักข่าวต่างประเทศรายงานจากกรุงปักกิ่ง ประเทศจีน เมื่อวันที่ 13 ก.ย.ว่าพล.ร.อ.ต่ง จวิน รมว.กลาโหมจีน กล่าวต่อที่ประชุมด้านความมั่นคง “เซียงซาน ฟอรั่ม” ที่กรุงปักกิ่ง ซึ่งมีผู้เข้าร่วมมากกว่า 500 คน จากมากกว่า 90 ประเทศและองค์กร ว่าจีนต้องการผลักดันสันติภาพและการเจรจา “ที่เป็นหนทางเดียว” ในการสามารถบรรเทาความตึงเครียดให้กับจุดร้อนบนโลก โดยเฉพาะที่ยูเครนและฉนวนกาซา พล.ร.อ.ต่ง กล่าวต่อไปว่า ยิ่งความขัดแย้งทวีความรุนแรงมากขึ้นเท่าไหร่ การเจรจาและการหารือแลกเปลี่ยนความคิดเห็นเพื่อการประนีประนอม ยิ่งมีความสำคัญมากขึ้นเท่านั้น พร้อมทั้งเรียกร้องให้ทุกประเทศร่วมกันสนับสนุน “การพัฒนาอย่างสันติ” และ “การมีหลักธรรมาภิบาลที่ดีเพื่อประชาชนทุกฝ่าย” China defence minister calls for 'negotiation' to solve Ukraine  Gaza conflictshttps://t.co/99o3bSFFRypic.twitter.com/yFdR0IfTpu ทั้งนี้ สหรัฐส่งนายไมเคิล เชส รองผู้ช่วยรัฐมนตรีกลาโหมสหรัฐ ด้านกิจการจีน เข้าร่วมการประชุมครั้งนี้ด้วย ซึ่งเกิดขึ้นภายในเวลาเพียงไม่กี่วัน หลังการสนทนาทางโทรศัพท์เป็นครั้งแรกในรอบหลายปี ระหว่างทหารระดับสูงของสหรัฐและจีนในภูมิภาคอินโด-แปซิฟิก แม้การสนทนาครั้งนั้นไม่ได้มีความคืบหน้าอะไรเพิ่มเติมมากนัก เนื่องจากต่างฝ่ายต่างยังคงมีจุดยืนคนละทาง ทั้งในเรื่องไต้หวันและทะเลจีนใต้ แต่อย่างน้อยที่สุด ทหารระดับสูงของทั้งสหรัฐและจีนเห็นพ้อง การสนทนาและพบหารือกันอย่างต่อเนื่อง. เครดิตภาพ : AFP",
     "category": "ต่างประเทศ",
     "date": "2024-09-13T05:58:53+00:00",
     "publisher": "Dailynews",
     "url": "https://www.dailynews.co.th/news/3858821/"
}{
     "data": "เมื่อวันที่ 13 ก.ย. ที่ สำนักงานเทศบาลตำบลบางจัก อ.วิเศษชัยชาญ จ.อ่างทอง นายอภิชัย รุ่งเรืองกุล บรรณาธิการผู้พิมพ์และโฆษณา นายวรพล เพชรสุทธิ์ หัวหน้าข่าวภูมิภาค หนังสือพิมพ์เดลินิวส์ นายวัชระ พัฒนศรี หัวหน้าศูนย์ข่าวเดลินิวส์ภาคตะวันตก นายเผอิญ ไทยสม หัวหน้าศูนย์ข่าวเดลินิวส์ภาคกลาง นำสิ่งของมอบให้กับผู้ประสบภัย โดยมีนายอภิชาติ ศรีเหรา นายอำเภอวิเศษชัยชาญ ร.อ.ธาตรี เอี่ยมละออ ป.1พัน31 รอ. นายชวลิต วิเศษสิทธิกุล นายกเทศมนตรีตำบลบางจัก นายสุเทพ เพ็งสุข รองนายกเทศมนตรีฯ นายสมชัย คำพันธ์ เลขานายกฯ กำนัน ผู้ใหญบ้าน ผช.ผู้ใหญ่บ้าน ร่วมพิธี จากนั้นคณะได้นำสิ่งของขึ้นเรือไปแจกให้กับชาวบ้านที่ไม่สามารถเดินทางออกมาได้ ทั้งนี้ เมื่อวันที่ 12 ก.ย. ที่ผ่านมา ทางนายอภิชัย รุ่งเรืองกุล บรรณาธิการผู้พิมพ์และโฆษณา พร้อมด้วย นายนพปฎล รัตนพันธ์ รองบรรณาธิการบริหาร  นายณรงค์ สัจจะภูริภูมิ รองบรรณาธิการบริหาร และบรรณาธิการข่าวออนไลน์ อีกทั้งทางกระทรวงกลาโหม ส่ง ร.อ.ธนรัฐ สระแก้ว พร้อมกำลังพลจากกองพันทหารปืนใหญ่ที่ 31 กรมทหารปืนใหญ่ที่ 1 รักษาพระองค์ จังหวัดลพบุรี รับสิ่งของไปช่วยประชาชน ไปที่ เทศบาลบางจัก อ.วิเศษชัยชาญ จ.อ่างทอง จำนวน 200 ชุด น้ำดื่ม 200 แพ็ก และสิ่งของจำเป็นอื่น ๆ ที่มีผู้จิตศรัทธาร่วมบริจาค ด้วยรถทหารบก กระทรวงกลาโหม สำหรับพันธมิตรเข้าร่วมจัดกิจกรรม “ผนึกพลังพันธมิตร ธารน้ำใจสู้ภัยน้ำท่วม” ประกอบด้วย มูลนิธิแสง-ไซ้กี เหตระกูล หนังสือพิมพ์เดลินิวส์และเดลินิวส์ออนไลน์  กระทรวงกลาโหม  กองบัญชาการตำรวจสอบสวนกลาง  ฟอร์ด ประเทศไทย  บริษัท ฮอนด้า ออโตโมบิล (ประเทศไทย) จำกัด  บริษัท ไทยเบฟเวอเรจ จำกัด (มหาชน)  บริษัท อายิโนะโมะโต๊ะ (ประเทศไทย) จำกัด  บริษัท ยาสีฟันรุ่งอรุณ จำกัด  บริษัท เดอะมอลล์ กรุ๊ป จำกัด  บริษัท เคซีอี อีเลคโทรนิคส์ จำกัด (มหาชน)  บริษัท เอส แอนด์ พี ซินดิเคท จำกัด (มหาชน)  กลุ่มธุรกิจ TCP  บริษัท นีโอ คอร์ปอเรท จำกัด (มหาชน)  บริษัท คิงส์แพ็ค อินดัสเตรียล จำกัด  บริษัท ยูไนเต็ดฟูดส์ จำกัด (มหาชน).",
     "category": "ทั่วไทย",
     "date": "2024-09-13T06:09:17+00:00",
     "publisher": "Dailynews",
     "url": "https://www.dailynews.co.th/news/3858847/"
}{
     "data": "นายพชร นริพทะพันธุ์ ที่ปรึกษาประธาน กสทช. ปฏิบัติหน้าที่โฆษกประธาน กสทช. เปิดเผยว่า จากสถานการณ์น้ำท่วมใหญ่ในพื้นที่ภาคเหนือขณะนี้ ศาสตราจารย์คลินิก นพ.สรณ บุญใบชัยพฤกษ์ ประธานกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติ (ประธาน กสทช.) ได้สั่งการให้ นายไตรรัตน์ วิริยะศิริกุล รองเลขาธิการ รักษาการแทน เลขาธิการคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติ (เลขาธิการ กสทช.) และสำนักงาน กสทช. ทุกภาค จัดการสนับสนุน สำนักงาน กสทช.ภาค 3 ที่ดูแลพื้นที่ภาคเหนือตอนบน โดยเฉพาะเขตจังหวัดเชียงราย เชียงใหม่ และแม่ฮ่องสอน ที่ประสบภัยพิบัติได้รับผลกระทบจากพายุยางิ มีประชาชนคนไทยเดือดร้อนจำนวนมาก “ประธาน กสทช. ได้สั่งการให้ สำนักงาน กสทช. เตรียมพร้อมบุคลากรและเครื่องมือสื่อสารสำรอง เพื่อใช้ปฏิบัติการช่วยเหลือผู้ประสบภัย โดยจัดตั้งและเตรียมเครือข่ายและช่องวิทยุสื่อสารให้เจ้าหน้าที่ช่วยเหลือผู้ประสบภัยได้ต่อเนื่องและจัดหาอุปกรณ์สำรอง สนับสนุนเจ้าหน้าที่ส่วนหน้าทำงานได้เต็มที่” สำหรับพื้นที่ อำเภอแม่สาย จังหวัดเชียงราย ซึ่งน้ำท่วมหนัก กระทบต่อเสาสัญญาณ และกำลังไฟสำรอง และยังไม่สามารถเข้าถึงบริเวณเสาสัญญาณหรือเสริมรถโมบายในจุดที่มีปัญหา ขณะนี้รอสถานการณ์น้ำคลี่คลายลงเพื่อเร่งประสานผู้ให้บริการเครือข่ายได้เข้าถึงพื้นที่ และเร่งซ่อมแซมให้มีสัญญาณการสื่อสารไร้สาย กลับมาใช้โดยเร็วที่สุด เช่นเดียวกับพื้นที่อำเภอแม่อาย จังหวัดเชียงใหม่ ที่ถนนถูกตัดขาดจากน้ำท่วมดินถล่ม ขณะนี้สำนักงาน กสทช.ภาค 3 ได้จัดชุดปฏิบัติการนำอุปกรณ์วิทยุสื่อสารโทรคมนาคม เพื่อใช้ในการช่วยเหลือผู้ประสบภัย นำไปสำรองสนับสนุนการปฏิบัติงานของเจ้าหน้าที่ส่วนหน้าแล้ว นายพชร กล่าวว่า ขณะนี้ สำนักงาน กสทช. ได้วางแผนร่วมกับฝ่ายปกครอง และเจ้าหน้าที่กู้ภัยเตรียมการฟื้นฟูเครือข่ายบริการสื่อสาร และการให้บริการประชาชน สามารถใช้งานโทรศัพท์และอุปกรณ์ไร้สายได้รวดเร็ว รวมถึงช่วยเหลือผู้ประสบภัยในบริเวณพื้นที่ดังกล่าวแล้ว",
     "category": "เทคโนโลยี",
     "date": "2024-09-13T06:14:57+00:00",
     "publisher": "Dailynews",
     "url": "https://www.dailynews.co.th/news/3858854/"
}{
     "data": "แฟน “ปืนใหญ่” อาร์เซนอล ที่ยังไม่มีตั๋ว แต่ต้องการเข้าไปเป็นสักขีพยานศึกลอนดอน ดาร์บี แมตช์ ที่จะเจอกับ “ไก่เดือยทอง” ทอตแนม ฮอตสเปอร์ ในวันอาทิตย์นี้ จะต้องยอมควักเงินจำนวนมาก ในการซื้อตั๋วที่ถูกนำมาขายต่อ “ฟุตบอล ลอนดอน” รายงานว่า เว็บขายตั๋วออนไลน์บางแห่ง เสนอราคาขั้นต่ำเกือบ 750 ปอนด์ หรือราว 33 300 บาท ส่วนที่นั่งโซนทีมเยือน มีราคาสูงถึงเกือบ 1 100 ปอนด์ หรือราว 48 000 บาท ทั้งนี้ ในการขายตั๋วสำหรับผู้ถือตั๋วปีและสมาชิก ตั๋วเยือนพรีเมียร์ลีกจะถูกจำกัดไว้ที่เพียง 30 ปอนด์ หรือราว 1 300 บาท ตามกฎข้อบังคับทั่วทั้งลีก อย่างไรก็ตาม มีการฉกฉวยโอกาสทำกำไรมหาศาล โดยเฉพาะอย่างยิ่งในแมตช์ที่มีความต้องการสูง อาร์เซนอล เองก็พยายามลดจำนวนสมาชิกที่ไม่มีความเคลื่อนไหว เพื่อให้สนามเต็มความจุอยู่เสมอ โดยได้ยกเลิกตั๋วปี 24 ใบ เมื่อฤดูกาลที่แล้ว",
     "category": "พรีเมียร์ลีก",
     "date": "2024-09-13T06:15:17+00:00",
     "publisher": "Dailynews",
     "url": "https://www.dailynews.co.th/news/3858782/"
}{
     "data": "วันที่ 13 กันยายน ผู้สื่อข่าวรายงานว่า ที่บริเวณบ้านเลขที่ 79/1 หมู่ 4 ต.ไร่พัฒนา อ.มโนรมย์ จ.ชัยนาท พลเอก เดชนิธิศ เหลืองงามขำ ผู้อำนวยการองค์การสงเคราะห์ทหารผ่านศึก พร้อมด้วยนางอานุสรา โรจนประดิษฐ นายกสมาคมแม่บ้านองค์การสงเคราะห์ทหารผ่านศึก และคณะ เดินทางเป็นประธานมอบบ้านให้กับ พลทหาร กล้า นุ่มอินทร์  อายุ 51 ปี ทหารผ่านศึกนอกประจำการ บัตรชั้นที่ 4 ทหารผ่านศึกที่ยากไร้ มีฐานะยากจน โดย พลทหาร กล้า เข้ารับราชการทหาร เมื่อวันที่ 1 ตุลาคม 2537 เป็นทหารกองประจำการ สังกัด สารวัตรทหารหน่วยบัญชาการอากาศโยธิน กองบิน 2 จ.ลพบุรี ตำแหน่ง พลลาดตระเวนชายแดน ณ อ.อรัญประเทศ จ.สระแก้ว ปลดประจำการเมื่อวันที่ 9 พฤษภาคม 2539 หลังจากปลดประจำการ พลทหาร กล้า ประกอบอาชีพเป็นเจ้าหน้าที่รักษาความปลอดภัย จากนั้นได้ลาออกมาเพื่อดูแลมารดาที่ป่วยหนักจนกระทั่งเสียชีวิต พลทหาร กล้า ได้รับจ้างเป็นกรรมกรก่อสร้าง ได้ค่าแรงวันละ 300 บาท ต่อมาเมื่อปี 2566 ได้ล้มป่วยเป็นวัณโรค ระยะที่ 1 ทำให้ต้องหยุดงาน เพื่อมารักษาตัว ปัจจุบันได้รักษาตัวหายแล้ว และรับจ้างเลี้ยงเป็ดได้ค่าแรงวันละ 100 บาท ปัจจุบัน พลทหาร กล้า ได้รับเงินช่วยเหลือค่าครองชีพ เงินยากไร้ จากองค์การสงเคราะห์ทหารผ่านศึก เดือนละ 1 500 บาท ได้รับเงินสวัสดิการแห่งรัฐ เดือนละ 300 บาท และรายได้จากการรับจ้างที่ไม่แน่นอน เนื่องจาก พลทหาร กล้า ไม่มีที่อยู่เป็นหลักแหล่ง ไม่มีผู้อุปการะเลี้ยงดู อาศัยใต้สะพานเป็นที่พักอาศัย ต่อมานายอำนวย ศรศรี ได้ปลูกเพิงพักที่พออาศัยกันแดด กันฝน มีห้องน้ำในตัว บนพื้นที่ของนายอำนวย ต่อมาสำนักงานสงเคราะห์ทหารผ่านศึกเขตนครสวรรค์ จึงได้เสนอต่อองค์การสงเคราะห์ทหารผ่านศึก เพื่อพิจารณาปลูกสร้างบ้านพักอาศัยให้แก่ พลทหาร กล้า นุ่มอินทร์ เมื่อวันที่ 1 กรกฎาคม 2567 ได้รับอนุมัติวงเงินจำนวน 328 500 บาท ในการปลูกสร้างบ้าน โดยเป็นบ้านขนาด 3.50 X 5.90 เมตร แบบไม่มีทางลาด นอกจากนี้ องค์การสงเคราะห์ทหารผ่านศึก ยังได้อนุมัติเงินจำนวน 10 000 บาท เพื่อจัดซื้อเครื่องอุปโภค บริโภค ที่จำเป็นต่อการดำรงชีพ รวมไปถึงผู้มีจิตศรัทรามอบสิ่งของเครื่องใช้ต่างๆ สมทบ ให้กับ พลทหาร กล้า อีกด้วย",
     "category": "ท้องถิ่น",
     "date": "2024-09-13T06:26:40+00:00",
     "publisher": "Dailynews",
     "url": "https://www.dailynews.co.th/news/3858912/"
}{
     "data": "เมื่อวันที่ 13 ก.ย. ที่สำนักงานคณะกรรมการการเลือกตั้ง (กกต.) นายพร้อมพงศ์ นพฤทธิ์ สมาชิกพรรคเพื่อไทย ยื่นคำร้องต่อ กกต.ขอให้เอาผิด พล.อ.ประวิตร วงษ์สุวรรณ หัวหน้าพรรคพลังประชารัฐ กรณีแทรกแซงการแต่งตั้งโยกย้ายข้าราชการกระทรวงมหาดไทย เพื่อหวังหาผลประโยชน์ดึงงบประมาณ ขัดพระราชบัญญัติประกอบรัฐธรรมนูญ (พ.ร.ป.) ว่าด้วยพรรคการเมืองมาตรา 46 วรรคสอง และเข้าข่ายเป็นการฝ่าฝืนจริยธรรมร้ายแรงที่เป็นเหตุให้ความเป็นรัฐมนตรีสิ้นสุดลงตามรัฐธรรมนูญมาตรา 160 (4) (5) จึงขอให้เสนอเรื่องต่อศาลรัฐธรรมนูญวินิจฉัยตามรัฐธรรมนูญมาตรา 82 เพื่อถอดถอนและเพิกถอนสิทธิทางการเมือง รวมถึงสั่งยุบพรรคพลังประชารัฐ ตาม พ.ร.ป.ว่าด้วยพรรคการเมือง มาตรา 92 (3) นายพร้อมพงศ์ กล่าวว่า กรณีที่มีการเผยแพร่คลิปเสียงทางรายการเจาะลึกทั่วไทย inside thailand ช่อง 9 MCOT เมื่อวันที่ 11 ก.ย. 2567 โดยเฉพาะคลิปที่ 3 ซึ่งเป็นเสียงสนทนาของ พล.อ.ประวิตร กับนายสุทธิพงษ์ จุลเจริญ ปลัดกระทรวงมหาดไทย และนายสุทธิพงษ์ ออกมายอมรับแบบลูกผู้ชายสิงห์มหาดไทย ว่า เป็นเสียงของตนเองจริงที่พูดคุยกับ พล.อ.ประวิตร ในฐานะรองนายกฯ กำกับงานความมั่นคงและดูแลกระทรวงมหาดไทย ถือเป็นใบเสร็จสำคัญที่ทำให้ กกต. และหน่วยงานต่างๆ เอาผิด พล.อ.ประวิตร ได้ เพราะคลิปเสียงเป็นลักษณะแทรกแซง ขอคน ของบ ถ้านายสุทธิพงษ์ ระบุว่าเป็นการรายงานรองนายกฯ ที่กำกับดูแลกระทรวงมหาดไทยทราบท่านพูดความจริงแค่ครึ่งเดียว ตนเป็นนักร้องที่อ่านกฎหมายรู้และเข้าใจ ตามระเบียบบริหารราชการแผ่นดิน แต่งตั้งไม่สามารถขอคนจากรองนายกฯ ได้ อำนาจการแต่งตั้งซี 10 เป็นอำนาจของ รมว.มหาดไทย อีกทั้งปลัดกระทรวงมหาดไทย เลขาธิการกฤษฎีกา และก.พ. เคยมีคำแนะนำไว้เป็นหลักฐาน ดังนั้นการที่จะไปขอคน ของบ ซึ่งก็ไม่รู้ว่าเป็นงบอะไร เป็นงบที่ไม่ชอบด้วยกฎหมายหรือไม่ เป็นงบเงินทอนหรือเปล่า ซึ่งเกิดขึ้นตั้งแต่ พล.อ.ประวิตร มีอำนาจตั้งแต่ปี 2558 เป็นความผิดต่อเนื่อง และสำเร็จ พวกไอ้ห้อยไอ้เห็น โฆษกและรองโฆษกที่แผ่นเสียงตกร่องออกมาอุ้ม พล.อ.ประวิตร อยู่ขณะนี้ บอกเลยว่าตายน้ำตื้น หยุดเถอะ “แค่คลิปนี้ก็จบแล้ว พูดง่ายๆ มันจบแล้วครับลุง จึงต้องนำเรื่องไปยื่นต่อ กกต.เพื่อขอให้ไต่สวนส่งศาลรัฐธรรมนูญถอดถอนเพิกถอนสิทธิทางการเมือง และที่สำคัญพล.อ.ประวิตร เป็นหัวหน้าพรรคพลังประชารัฐ มีข้อบังคับของพรรค เรื่องไม่ขอไม่รับไม่เรียก อยู่ในข้อบังคับพรรคตั้งแต่ข้อ 61 ถึง 63 ซึ่งจะนำไปสู่การดำเนินการยุบพรรคการเมืองได้” นายพร้อมพงศ์ กล่าว นายพร้อมพงศ์ ยังกล่าวว่า นอกจากคลิปแรกมีการระบุชื่อ “ไอ้โอ๋” ขอจัดการเรื่องเงิน ในคลิปที่ 3 นี้ก็ยังมีชื่อของ “ป๊อด” เข้ามาเกี่ยวข้องซึ่งคนที่ชื่อโอ๋ ตนไปดูแล้วชื่อคล้ายรองหัวหน้าพรรคพลังประชารัฐคนหนึ่ง ส่วนป๊อดชื่อคล้ายกับแกนนำพรรคพลังประชารัฐคนหนึ่ง เรื่องนี้ ตนจะนำหลักฐานไปยื่นต่อสำนักงานป้องกันและปราบปรามการฟอกเงิน (ปปง.) เพื่อตรวจสอบเส้นทางการเงินของพล.อ.ประวิตร รวมถึงไอ้โอ๋ และป๊อด ตั้งแต่ปี 2558 ถึงปัจจุบัน ว่ามีลักษณะขอคนเพื่อแทรกแซงเรื่องการแต่งตั้ง และงบที่ไปขอแล้วไม่ถูกต้องตามธรรมจรรยา เจ้าหน้าที่รัฐจะรับทรัพย์เกิน 3 000 บาทนั้นไม่ได้ ผิดกฎหมายอาญามาตรา 157 ผิดประกาศ ป.ป.ช. มาตรา 172 มาตรา 173 และที่สำคัญผิดรัฐธรรมนูญมาตรา 160 (4)(5) ที่กำหนดว่าต้องมีความซื่อสัตย์สุจริตเป็นที่ประจักษ์  ในวันที่ 16 ก.ย.นี้ เวลา 10.00 น. อีกทั้งยื่นต่ออธิบดีกรมสรรพากรเพื่อตรวจสอบเส้นทางภาษี นายพร้อมพงศ์ กล่าวด้วยว่า ขอเรียกร้องไปยัง พล.อ.ประวิตร ที่เป็นชายชาติทหาร เคยเป็นผู้บัญชาการทหารบก เป็นรองนายกฯ รักษาการนายกฯ มาแล้ว แสดงความเป็นลูกผู้ชาย ออกมายอมรับว่าคลิปเสียงที่ออกมา เป็นเสียงของตัวเองจริงหรือไม่ อย่าใช้คนมาปกป้องตัวเองด้วยการเอาสีข้างเข้าถู ความรับผิดชอบทางการเมืองต้องมาก่อนความรับผิดชอบทางกฎหมาย โดยเรียกร้อง 3 ประเด็น 1.ขอโทษประชาชนและออกมายอมรับ คนไทยพร้อมให้อภัย 2.ขอให้ลาออกจากตำแหน่งหัวหน้าพรรคพลังประชารัฐ และสส. ซึ่งจะสง่างาม ทำให้พรรคเดินไปสู่การเป็นพรรคการเมืองในชั้นแนวหน้า แต่ถ้ายังนิ่ง ให้ลูกสมุนออกมาเบี่ยงเบนประเด็นและแก้ตัว ถือว่าไม่น่าจะมีวุฒิภาวะจะถูกมองว่าท่านเป็นโมฆะบุรุษได้ 3.ขอให้ลงจากหลังเสืออย่างสง่างามหมดเวลาของลุงแล้วพักผ่อนเถอะ ทั้งนี้ถ้าทำได้เชื่อว่าสังคมจะให้อภัยก่อนที่ความรับผิดชอบทางกฎหมายก็ตามมา เพราะงานนี้ถูกเพิกถอนสิทธิและตายยกพรรคถ้าถูกยุบพรรค และสุดท้ายติดคุกโทษจำคุกตลอดชีวิต เมื่อถามว่าการที่มีทั้งคลิปหลุด และมีการยื่นเรื่องร้องเรียน ถูกมองเป็นเกมล้มลุงป้อมให้ชัดเจนขึ้นหรือไม่ นายพร้อมพงศ์ กล่าวว่า ไม่ใช่เกมล้มลุงป้อมเลย  ฝั่งที่เป็นองครักษ์พิทักษ์ลุงป้อมทั้งหลายออกมาเบี่ยงเบนประเด็น ทั้งที่ต้นทุนต่ำ เมื่อเทียบกับต้นทุนปลัดกระทรวงมหาดไทย ตนเชื่อว่าสังคมชื่นชมที่ปลัดกระทรวงฯ ออกมายอมรับ แต่พล.อ.ประวิตร ซึ่งเป็นผู้บังคับบัญชาในอดีตเหตุใดไม่แสดงวุฒิภาวะ คนอื่นที่เป็นองครักษ์นั้นวันนี้มันไปไม่ได้แล้ว เขาเรียกว่าวันนี้ป่าแตกแล้ว บ้านใหญ่ต่างๆ ทยอยลาออก “วันนี้ป่าแตก ดูสิบ้านใหญ่ต่างๆ เขาลาออกเป็นแถว หนีตายกันเลย ถ้าท่านคิดว่าจะเป็นนายกฯ อีกนะ ต้องมี 25 เสียงในสภา แต่ท่านถึงไหมล่ะ จาก 40 ตอนนี้ฝั่งผู้กอง ก็น่าจะไปถึง 20 กว่าแล้ว ของท่านเหลือจริงๆ จะถึง 10 ไหมล่ะ เอาเป็นว่าผมสงสารท่านนะ เพราะบางคนก็ถามท่าน อาจจะเชื่อหมอดูว่าท่านจะเป็นนายกรัฐมนตรีได้ แต่คนรอบข้างอาจจะขอให้ท่านมีโอกาส แต่นี่มันหมดเวลาแล้ว เพราะในอดีตท่านต้องรักษาการเป็นนายกรัฐมนตรี ในขณะที่ พล.อ.ประยุทธ์ไปปฏิบัติภารกิจต่างประเทศ ก็ถือว่าชีวิตมาถึงจุดสูงสุดแล้ว ถ้าเป็นผมลงหลังเสืออย่างสง่างามแล้วให้ประชาชนชื่นชมในอดีตที่เคยเป็นผู้บัญชาทหารบก รองนายกฯ  ถ้าไม่ลงผมก็ตรวจ ไม่ใช่เรื่องล้ม หรือเป็นเกม คลิปใครถ่ายใครปล่อยขอให้ตรวจสอบกันเอง จะบริวารเป็นพิษหรือจะมีคนใกล้ชิดหักหลังท่าน แต่เมื่อเห็นว่าประชาชนเสียประโยชน์ ไม่ใช่เกมการเมือง” นายพร้อมพงศ์ กล่าว.",
     "category": "การเมือง",
     "date": "2024-09-13T06:27:06+00:00",
     "publisher": "Dailynews",
     "url": "https://www.dailynews.co.th/news/3858922/"
}{
     "data": "เมื่อวันที่ 13 ก.ย. ผู้สื่อข่าวรายงานว่า ในวันจันทร์ที่ 16 ก.ย. กระทรวงกลาโหม กำหนดจัดพิธีต้อนรับ นายภูมิธรรม เวชยชัย รองนายกฯและรมว.กลาโหม ในโอกาสเข้ารับตำแหน่ง และปฏิบัติหน้าที่รัฐมนตรีว่าการกระทรวงกลาโหม ณ ศาลาว่าการกลาโหม โดยจะกระทำพิธีสักการะองค์พระหลักเมือง พิธีสักการะสิ่งศักดิ์สิทธิ์ ในศาลาว่าการกลาโหม 7 แห่ง ก่อนเข้าพิธีตรวจแถวกองทหารเกียรติยศผสม 3 เหล่าทัพ ณ ลานอเนกประสงค์ เวลา 10.30 น. โดยวานนี้ นายภูมิธรรม ได้ลงนามตั้ง พล.อ.ไตรศักดิ์ อินทรรัสมี อดีตผู้ทรงคุณวุฒิ กองบัญชาการกองทัพไทย เป็น เลขานุการ รมว.กลาโหม เพื่อนเตรียมทหารรุ่น 10 (ตท.10) เพื่อน นายทักษิณ ชินวัตร อดีตนายกฯ สำหรับ พล.อ.ไตรศักดิ์ เป็นนายทหารเหล่าทหารม้า เคยดำรงตำแหน่ง ผู้บัญชาการมณฑลทหารบก 22 (มทบ.22) ก่อนขยับเป็นที่ปรึกษาพิเศษกองทัพบก ส่วนที่ปรึกษา รมว.กลาโหม คาดว่าเป็น พล.อ.วรวิทย์ ชินะนาวิน",
     "category": "การเมือง",
     "date": "2024-09-13T06:29:21+00:00",
     "publisher": "Dailynews",
     "url": "https://www.dailynews.co.th/news/3858849/"
}{
     "data": "เรียกได้ว่าห่างหายจากวงการความแซ่บไปนานพอสมควร สำหรับ “เบียร์ ภัสรนันท์” หรือ “เบียร์ เดอะวอยซ์” ถ้าใครติดตามอินสตาแกรมส่วนตัวของเธอ จะเห็นได้ว่าสาวเบียร์มักจะมาโชว์ความสดใส เซ็กซี่ให้แฟนๆ ได้ชื่นใจอยู่บ่อยครั้ง จนทำให้แฟนๆ เข้ามาชมความน่ารักกของเธอกันมากมาย ล่าสุด สาวเบียร์ ฟาดความแซ่บ เสิร์ฟความจึ้งในแฟนๆได้ชมผ่านทางอินสตาแกรมส่วนตัว โดยเธอนุ่งทูพีชลายน้องม้าลาย เผยให้เห็นสัดส่วนหุ่นที่เป๊ะปัง จนทำให้ใครหลายคนที่ผ่านมาเห็นต้องแวะกดไลก์เลยทีเดียว งานนี้หลังจากโพสต์ดังกล่าวเผยแพร่บนโลกออนไลน์แล้วนั้น ทำเอาหลายคนเข้ามาแสดงความคิดเห็นถึงความแซ่บของเธอไม่ว่าจะเป็น ถ้าม้าลายจะน่ารักได้ขนาดนี้…   Hot hot เลยครับ   ส้มตำยังไม่เผ็ดเท่านี้เลยครับ เผ็ดไฟลุก และอื่นๆอีกมากมาย ขอขอบคุณภาพประกอบจาก beerpassaranan",
     "category": "บันเทิง",
     "date": "2024-09-13T08:35:00+00:00",
     "publisher": "Dailynews",
     "url": "https://www.dailynews.co.th/news/3858659/"
}{
     "data": "จากกรณีมีผู้ใช้เฟซบุ๊ก โพสต์ภาพและข้อความ ขอความเป็นธรรมระบุว่า “ขอความเป็นธรรม ชื่อฉันหายไปไหน หลังสอบติดพนักงานราชการทั่วไปอันดับที่ 1 เอกวิทยาศาสตร์ สพม.สระแก้ว แต่อยู่ดีๆรายชื่ออันดับ 1 หายไป โดยได้โทรไปถามทางต้นสังกัดได้รับแค่คำขอโทษไม่ได้รับคำอธิบายใดๆทั้งสิ้น” ล่าสุดเพจ ปฏิบัติการหมาเฝ้าบ้าน โพสต์ระบุว่า เสียงจากอีกฝ่ายส่งมาอธิบายให้ฟัง หากเป็นอย่างที่น้องว่า เรื่องนี้มีคนน่าเห็นใจสองคน เป็นผู้ถูกกระทำ และคนที่ต้องรับผิดชอบ คือ ผอ.สพม.สระแก้ว โดยทางเพจได้แคปโพสต์ของอีกฝ่าย ที่โพสต์ชี้แจงต่อเรื่องดังกล่าว ผู้โพสต์ ระบุว่า จากประเด็นที่เกิดขึ้น ได้มีการแชร์ข้อมูลที่ผิดจากความจริงไปมาก ทำให้ได้รับการเข้าใจผิด จึงขอมาชี้แจงดังนี้ ครอบครัว คุณพ่อ และคุณแม่ มีอาชีพรับราชการ เป็นครอบครัวปกติทั่วไป ปัจจุบันคุณพ่ออาศัยอยู่ที่ จ.สระแก้ว ส่วนเราและคุณแม่อาศัยอยู่ที่ จ.ปราจีนบุรี ไม่ใช่ลูกท่านหลานเธอ หรือลูกนักการเมืองนามสกุลดังแต่อย่างไร การศึกษาปริญญาตรี จากมหาวิทยาลัยเกษตรศาสตร์ วิทยาเขตกำแพงแสน จ.นครปฐม  ประกาศนียบัตรบัณฑิตวิชาชีพครู มหาวิทยาลัยราชภัฏราชนครินทร์ จ.ฉะเชิงเทรา การที่มีบาง comment กล่าวว่าจบจาก ม.ราชภัฏ แต่ใส่โปรไฟล์ว่าจบจาก ม.เกษตร จึงไม่เป็นความจริงนะคะ จบจากทั้ง 2 สถาบันค่ะ จังหวัดที่เลือกไปสอบ ปัจจุบันอาศัยอยู่ใน จ.ปราจีนบุรีค่ะ จึงเลือกสอบครูผู้ช่วย สพฐ. 66 เอกฟิสิกส์ สพม.ปราจีนบุรี นครนายก สอบได้ลำดับที่ 24 (อ้างอิงจากประกาศ) คุณแม่เป็นคน จ.สกลนคร จึงเลือกสอบครูผู้ช่วย สพฐ. 67 เอกวิทยาศาสตร์ทั่วไป ที่ จ.สกลนคร สอบได้ลำดับที่ 18 ค่ะ (เนื่องจากการเลือกสอบวิชาวิทยาศาสตร์ มีทั้งรหัส 10 และ 11 รวมถึงปี 67 ไม่ได้เปิดสอบวิชาเอกนี้ทุกจังหวัด และบางจังหวัดไม่รับคนที่เทียบหน่วยกิตค่ะ ทำให้ต้องตัดสินใจเลือกจ.สกลนคร) ทราบค่ะว่าจุดอ่อนตัวเองคือวิชาเอกฟิสิกส์ ทั้ง ๆ ที่เป็นเอกหลักที่จบมา แต่จากการสอบครูผู้ช่วย สพฐ. 66 และการไปสมัครสอบครู อัตราจ้างเอกฟิสิกส์จากที่ต่าง ๆ มา ทำให้ทราบจุดด้อยของตัวเองว่าไม่เหมาะสม มีความรู้ทางด้านฟิสิกส์ไม่มากพอที่จะไปสอนนักเรียนระดับชั้นมัธยม (อ้างอิงจากการไปสอบมาหลายๆที่ มีสอบติดบ้างแต่ได้ลำดับที่ไม่ใช่ที่ 1 เรียกไม่ถึง หรืออย่างเช่นการสอบอบจ.ปราจีนบุรี ที่สอบไม่ติด แล้วเป็นประเด็นอยู่สำหรับบางเพจ ขออนุญาตไม่แก้ตัวใด ๆ และน้อมรับค่ะ จากประสบการณ์ปี 66 จึงเป็นที่มาของการมาเลือกสอบวิชาเอกวิทยาศาสตร์ โดยการนำข้อผิดพลาดของตัวเองมาปรับปรุง รวมถึงการอ่านหนังสือเกี่ยวกับวิชาเอกอย่างหนักจึงสอบติด สพฐ. ปี 67 ค่ะ เราตั้งใจกับการสอบเอกวิทยาศาสตร์ทั่วไปมากนะคะ มีการไปขอใบเทียบหน่วยกิตก่อนที่ทางสพฐ.จะประกาศกำหนดการสอบ การลงคอร์สติว การซื้อหนังสือที่เค้าว่ากันว่าดีมาอ่าน ได้โปรดอย่าด้อยค่า ความพยายามของเราเลยนะคะ รวมถึงตอนนี้ เรามีชื่อค้นบัญชี ครูอาชีวะ ปี เอกวิทยาศาสตร์ทั่วไป กำลังเตรียมตัวจะไปสัมภาษณ์ ภาค ค ค่ะ การเลือกไปสอบที่ สพม.สระแก้ว ระหว่างรอเรียกบรรจุ เราได้สมัครสอบตามโรงเรียนและตามหน่วยงาน สพป. สพม. จังหวัดต่างๆ ตามที่ทุกท่านได้ค้นเจอใน google รวมถึงตามบัตรประจำตัวผู้สมัครสอบ ที่แนบมาค่ะ อย่างที่ได้แจ้งว่าเราก็เป็นครอบครัวปกติ ไม่ได้ร่ำรวยอะไร เราจึงขวนขวายหาสมัครงานทำ เพื่อแบ่งเบาภาระครอบครัว รวมถึงเราได้ขายเสื้อผ้ามือ 2 ออนไลน์ รวมถึงขนมเบเกอรี่ต่างๆ เป็นไปไม่ได้เลยที่เราจะมีเงินไปซื้อตำแหน่ง ที่กำลังเป็นประเด็นอยู่ในขณะนี้ ได้โปรดให้ความเป็นธรรม และหยุดส่งต่อข้อมูลที่ไม่เป็นจริงกันเลยนะ เราไปสอบและไปสัมภาษณ์ตามขั้นตอนจริงๆค่ะ ไปทั้งวันที่ 8-9 ก.ย. 67 ที่ผ่านมา ไม่ได้มีการไม่เข้าสอบ หรือมีใครไปสอบแทน เราทราบพร้อมกับทุกคนจริงๆค่ะ ไม่ได้มีการทราบมาก่อนเลย เนื่องจากเราดูประกาศแรกไปแล้ว บอกทุกคนในครอบครัวว่า เราสอบไม่ติด จากนั้นเราดำเนินชีวิตประจำวันตามปกติ จนทราบข่าวพร้อมกันกับทุกคน เราก็ยังรอความชัดเจนเหมือนกันค่ะ เพราะตอนนี้เราโดนแชร์ ข้อมูลส่วนตัว facebook ig และช่องทางต่างๆ พร้อมทั้งถูกกล่าวหาว่าเป็นเด็กเส้น หรือใช้เงินในการซื้อตำแหน่ง อยากให้ทุกคนเห็นความพยายามของเราค่ะ ว่าเราก็เด็กคนนึงที่เรียนจบมา อยากเป็นครู จึงไปเรียนต่อป.บัณฑิต ไปสอบใบประกอบวิชาชีพครู สอบบรรจุข้าราชการครู สพฐ. ครูอาชีวะ ครูอัตราจ้างและพนักงานราชการ ตำแหน่งครูผู้สอนอย่าดูถูกเราเลยนะคะ ว่าเราไม่เก่ง ไม่เหมาะเป็นครู ความรู้ไม่มีทั้งๆที่บางทีมันก็จังหวะชีวิตของเราด้วย บางครั้งเราป่วย บางครั้งเราทำงานหนักไม่มีเวลาอ่านหนังสือสอบ แต่เราก็นำจุดบกพร่องมาพัฒนาตนเอง จนมาเป็นเราในวันนี้ค่ะ ไม่ว่าผลการตรวจสอบออกมาจะเป็นยังไง เราก็น้อมรับเช่นกันค่ะ เพราะจะเป็นการทำให้เราหลุดพ้นจากคำครหา และแสดงถึงความโปร่งใสของเราจริงๆ แต่เราขอความเห็นใจจากทุกท่านบ้างนะคะ ว่าเราก็แค่คนที่พยายามทำตามความฝันคนหนึ่ง ถ้าเรามีเงิน มีเส้นสายจริง เราไม่ไปสอบทุกที่ที่มีโอกาสหรอกค่ะ ทุกอย่างที่เราทำและผลที่เกิดขึ้น เราก็พยายามไม่แพ้ใครเลยนะคะขอบคุณค่ะ ขอบคุณข้อมูลจากเพจโหนกระแส",
     "category": "ทั่วไทย",
     "date": "2024-09-13T06:32:20+00:00",
     "publisher": "Dailynews",
     "url": "https://www.dailynews.co.th/news/3858972/"
}{
     "data": "เช่นเดียวกันกับ‘กองทุนบำเหน็จบำนาญข้าราชการ’ (กบข.)ในฐานะสถาบันการเงินขนาดใหญ่ของประเทศไทย ที่ได้ตระหนักถึงความสำคัญในประเด็นดังกล่าวเช่นเดียวกัน โดยได้เดินหน้าสนับสนุนธุรกิจเพื่อความยั่งยืนเข้าลงทุนในกรีนบอนด์ของ ‘ราช กรุ๊ป’ มูลค่ารวม  4 พันล้านบาท เพื่อพัฒนาโครงการอนุรักษ์สิ่งแวดล้อม โครงการพลังงานหมุนเวียน เป้าหมายความเป็นกลางทางคาร์บอน และการปล่อยก๊าซเรือนกระจกเป็นศูนย์ การตัดสินใจของ กบข. ในครั้งนี้ ไม่เพียงแต่สะท้อนให้เห็นถึงวิสัยทัศน์ในการสร้างสรรค์อนาคตที่ยั่งยืน ทว่ายังเป็นการส่งสัญญาณเชิงบวกไปยังภาคเอกชนและนักลงทุนรายอื่ ๆ ให้หันมาให้ความสำคัญกับการลงทุนที่สร้างผลกระทบเชิงบวกต่อสังคมและสิ่งแวดล้อมมากยิ่งขึ้น สำหรับการลงทุนในกรีนบอนด์ของราช กรุ๊ปนับว่าเป็นการลงทุนที่มีความเสี่ยงต่ำและได้รับผลตอบแทนที่ดี เนื่องจากบริษัทมีผลกำไรที่มีความมั่นคง มีความสามารถในการชำระหนี้อยู่ในระดับดี มีความน่าเชื่อถือในอันดับ AA+ ทั้งยังมีส่วนช่วยพัฒนาโครงการเพื่ออนุรักษ์สิ่งแวดล้อม ประกอบกับการที่ ราช กรุ๊ป เป็นบริษัทที่ให้ความสำคัญกับESGโดยเฉพาะอย่างยิ่งในด้านพลังงานสะอาดและพลังงานทดแทน รวมถึงการดำเนินธุรกิจโดยคำนึงถึงผู้มีส่วนได้เสียในทุกมิติ ซึ่งตรงกับเป้าหมายการลงทุนของ กบข. ที่นอกจากจะให้ผลตอบแทนด้านการลงทุนแล้ว ยังให้ความสำคัญกับผลตอบแทนด้านสังคม สิ่งแวดล้อมเพื่อความยั่งยืนอีกด้วย ‘ทรงพล ชีวะปัญญาโรจน์’ เลขาธิการคณะกรรมการกองทุนบำเหน็จบำนาญข้าราชการ (กบข.)เปิดเผยว่า กบข. ในฐานะนักลงทุนสถาบัน ที่ให้ความสำคัญกับการลงทุนอย่างรับผิดชอบ เน้นลงทุนในธุรกิจที่นำประเด็นด้านสิ่งแวดล้อม สังคม และธรรมาภิบาล หรือ ESG มาใช้ในการดำเนินงาน และหาโอกาสลงทุนในสินทรัพย์ที่ให้ผลตอบแทนที่ดีมาโดยตลอด จึงได้เข้าลงทุนในหุ้นกู้เพื่ออนุรักษ์สิ่งแวดล้อมหรือ กรีนบอนด์ ของบริษัท ราช กรุ๊ป จำกัด (มหาชน) จำนวน 2 ชุด มูลค่ารวม 4 000 ล้านบาท อายุ 3 ปี อัตราดอกเบี้ย 2.81% และอายุ 5 ปี อัตราดอกเบี้ย 3.00% ด้าน‘นิทัศน์ วรพนพิพัฒน์’ กรรมการผู้จัดการใหญ่ บริษัท ราช กรุ๊ป จำกัด (มหาชน) หรือ RATCHกล่าวว่า บริษัทฯ ได้ออกและเสนอขายหุ้นกู้เพื่ออนุรักษ์สิ่งแวดล้อม ต่อ กบข. จำนวน 2 ชุด มูลค่ารวม 4 000 ล้านบาท โดยเป็นหุ้นกู้ชนิดระบุชื่อผู้ถือ ประเภทไม่ด้อยสิทธิ ไม่มีประกัน และไม่มีผู้แทนผู้ถือหุ้นกู้ เสนอขายในวงจำกัดให้กับผู้ลงทุนไม่เกิน 10 ราย (PP10) สำหรับหุ้นกู้ชุดที่ 1 มูลค่า 2 000 ล้านบาท อายุ 3 ปี ครบกำหนดไถ่ถอนปี 2570 อัตราดอกเบี้ย 2.81% ส่วนหุ้นกู้ชุดที่ 2 มูลค่า 2 000 ล้านบาท อายุ 5 ปี ครบกำหนดไถ่ถอนปี 2572 อัตราดอกเบี้ย 3.00% ซึ่งบริษัทฯ จะชำระดอกเบี้ยทุก 6 เดือน และจะชำระคืน เงินต้นหุ้นกู้ทั้งจำนวนในวันครบกำหนดไถ่ถอนหุ้นกู้ และมีความยินดีอย่างยิ่งที่ กบข. ได้ให้ความไว้วางใจและเชื่อมั่นในความมุ่งมั่นของบริษัทฯ ที่ได้ขับเคลื่อนองค์กรด้วยธรรมาภิบาลให้เติบโตอย่างมั่นคงและแข็งแกร่งสามารถสร้างมูลค่าทางเศรษฐกิจ ตลอดจนคุณค่าร่วมที่เสริมหนุนต่อสังคมและสิ่งแวดล้อมอย่างต่อเนื่อง นอกจากนี้ ราช กรุ๊ป ยังได้ประกาศเป้าหมายความเป็นกลางทางคาร์บอนในปี 2593 โดยจะมุ่งเน้นลงทุนโครงการผลิตไฟฟ้าจากพลังงานทดแทนและโครงการด้านพลังงานที่พัฒนาขึ้นเพื่อขับเคลื่อนการเปลี่ยนผ่านด้านพลังงาน (Energy Transition) ซึ่งเป้าหมายกำลังผลิตพลังงานทดแทนจะเพิ่มขึ้นเป็น 40% ในปี 2578 จากปัจจุบันอยู่ที่ 27% ของกำลังการผลิตตามสัดส่วนการถือหุ้นรวมที่สำคัญ ความสำเร็จครั้งนี้ยังสะท้อนถึงความเชื่อมั่นของนักลงทุนสถาบันที่มีต่อตราสารหนี้ภาคเอกชนของไทย โดยเฉพาะตราสารหนี้ที่ออกโดยองค์กรที่มีพื้นฐานธุรกิจและการเงินที่แข็งแกร่ง มีศักยภาพการเติบโตสูง รวมถึงการมีธรรมาภิบาลในการดำเนินธุรกิจ “บริษัทฯ ได้เสนอขายหุ้นกู้สีเขียวให้กับ กบข. เพียงรายเดียว จึงขอขอบคุณ กบข. ที่ให้การสนับสนุนหุ้นกู้เพื่ออนุรักษ์สิ่งแวดล้อมของบริษัทฯ ทั้ง 2 ชุด ซึ่งเงินที่ได้จากการระดมทุนครั้งนี้ บริษัทฯ จะนำไปใช้ภายใต้กรอบหลักเกณฑ์การระดมทุนเพื่อโครงการอนุรักษ์สิ่งแวดล้อม หรือ Green Financing Framework ทั้งเพื่อเป็นเงินทุน และ/หรือ ทดแทนเงินลงทุนในโครงการใหม่ หรือโครงการเดิมที่เกี่ยวข้องกับการอนุรักษ์สิ่งแวดล้อมของบริษัทฯ และบริษัทในเครือ รวมถึงโครงการพลังงานหมุนเวียน ทั้งนี้ บริษัทฯ มีแผนธุรกิจและเป้าหมายการลงทุนโครงการพลังงานหมุนเวียนที่ชัดเจน ได้แก่ โครงการพลังงานแสงอาทิตย์ โครงการพลังงานลม โครงการพลังงานน้ำ และระบบกักเก็บพลังงาน รวมทั้งศึกษาเทคโนโลยีพลังงานอนาคตเพื่อรองรับการเปลี่ยนผ่านด้านพลังงานและแผนพัฒนากำลังผลิตไฟฟ้าของประเทศเป้าหมายลงทุนของบริษัทฯ เพื่อสร้างการเติบโตทางธุรกิจอย่างยั่งยืนไปพร้อมๆ กับการตอบสนองความมั่นคงด้านพลังงาน และเป้าหมายความเป็นกลางทางคาร์บอนและ/หรือการปล่อยก๊าซเรือนกระจกเป็นศูนย์ของทุกประเทศที่บริษัทฯ เข้าไปลงทุน”นิทัศน์ กล่าวทิ้งท้าย",
     "category": "Sustainable",
     "date": "2024-09-13T06:34:34+00:00",
     "publisher": "Dailynews",
     "url": "https://www.dailynews.co.th/news/3858846/"
}{
     "data": "ทำเอาหลายคนฮือฮาหนักมาก สำหรับ “ใบเตย อาร์สยาม” หรือ “ใบเตย สุธีวัน” นักร้องลูกทุ่งสาวฉายาสั้นเสมอหู หลังจากผ่านมรสุมปัญหาชีวิตมาอย่างหนัก แต่เธอก็รับมือผ่านพ้นกับกระแสปัญหาต่างๆ มาได้ พร้อมทั้งแฟนๆ เอฟซีคอยส่งกำลังใจที่ดีให้เธอเสมอนั้น ล่าสุด ใบเตย ทำเอาแฟนๆ ถึงกับเป็นห่วงอย่างมาก เพราะเธอออกมาโพสต์ข้อความผ่านเฟซบุ๊กส่วนตัวโดยใบเตยได้ระบุเนื้อหาว่า“ความเหม่อลอย ความสรวน ความมึน รอบที่แล้วขับรถชนเสาบ้านตัวเอง ล่าสุด เมื่อวานขับรถชนรถตู้ตัวเองที่จอดอยู่ในบ้านตัวเองเช่นกัน เห้อๆๆ อาการหนักอยู่ บต” งานนี้ หลังจากโพสต์ดังกล่าวเผยแพร่ไปแล้ว ทำเอาคนดังและเอฟซีแห่ห่วงสาวใบเตยมาก จนถึงขั้นแห่กระหน่ำคอมเมนต์ห่วงใยและส่งกำลังใจให้เธอ พร้อมบอกเป็นเสียงเดียวกันว่า พักผ่อนให้เยอะๆ อีกด้วย ขอขอบคุณภาพประกอบจาก Suteewan Thaweesin",
     "category": "บันเทิง",
     "date": "2024-09-13T06:35:28+00:00",
     "publisher": "Dailynews",
     "url": "https://www.dailynews.co.th/news/3857914/"
}{
     "data": "วันที่ 13 ก.ย. ณ หอกิตติคุณ ตำบลหนองหลวง จังหวัดตาก นายสมชัย กิจเจริญรุ่งโรจน์ ผู้ว่าราชการจังหวัดตาก มอบหมายให้นายสุรพล วงศ์สุขพิศาล รองผู้ว่าราชการจังหวัดตาก เป็นประธานเปิดโครงการ “ส่งเสริมการมีรายได้ระหว่างเรียนจบแล้วมีงานทำ (Learn to Earn)” ซึ่งจัดโดยสำนักงานส่งเสริมการเรียนรู้ประจำจังหวัดตาก ประจำปีงบประมาณ พ.ศ. 2567 โดยมีหน่วยงานที่เกี่ยวข้องร่วมกิจกรรม สำหรับโครงการดังกล่าว จัดขึ้นเพื่อมุ่งเน้นการพัฒนาทักษะการทำงานให้กับนักเรียนและนักศึกษาในพื้นที่ เพื่อสร้างรายได้ระหว่างเรียน พร้อมเตรียมความพร้อมให้สามารถหางานทำได้ทันทีหลังจากจบการศึกษา โดยภายในงาน ได้มีพิธีมอบทุนการศึกษาและใบประกาศเกียรติคุณให้แก่นักเรียนและนักศึกษาที่มีผลงานโดดเด่นในด้านการทำงานและการเรียนรู้ เพื่อเชิดชูความสำเร็จของเยาวชนที่สามารถนำความรู้ไปประยุกต์ใช้ในการสร้างรายได้ได้อย่างมีประสิทธิภาพ โดยภายในงาน ได้จัดให้มีการแสดงศิลปะและวัฒนธรรมจากนักเรียนและนักศึกษาในพื้นที่ ทั้งด้านศิลปะ การแสดง และดนตรี ซึ่งเป็นผลจากการฝึกฝนทักษะที่ได้รับการสนับสนุนจากโครงการ ทั้งนี้การจัดงานในครั้งนี้ ไม่เพียงแต่เป็นการสร้างโอกาสให้กับนักเรียนและนักศึกษาในพื้นที่ได้พัฒนาทักษะด้านวิชาชีพและการทำงาน แต่ยังเป็นการสนับสนุนให้เยาวชนมีแรงบันดาลใจในการเรียนรู้และสามารถนำทักษะที่มีไปประยุกต์ใช้ในชีวิตจริง ตอกย้ำแนวคิดของโครงการที่เน้นการสร้างความเข้มแข็งให้กับเยาวชน พร้อมส่งเสริมให้เกิดการพัฒนาทางเศรษฐกิจ ทั้งในระดับท้องถิ่นและระดับประเทศต่อไป",
     "category": "ท้องถิ่น",
     "date": "2024-09-13T06:35:56+00:00",
     "publisher": "Dailynews",
     "url": "https://www.dailynews.co.th/news/3858957/"
}{
     "data": "จากกรณีสถานการณ์อุทกภัยในพื้นที่ จ.เชียงราย โดยหน่วยงานต่างๆ ได้ระดมความช่วยเหลือประชาชนและสัตว์เลี้ยง ที่ติดค้างในที่พักอาศัยกันอย่างต่อเนื่อง และมีเจ้าหน้าที่กู้ภัยจากหลายหน่วยงาน เร่งเข้าช่วยเหลือประชาชน และได้รับการร้องขอในเขตเทศบาลนครเชียงรายจนถึงช่วงดึก เนื่องจากน้ำค่อยๆ เพิ่มระดับขึ้นอย่างรวดเร็ว จึงทำให้ประชาชนร้องขอออกมานอกพื้นที่กันเป็นจำนวนมาก ตลอดจนทั้งบ้านเรือน รถจักรยานยนต์ รถยนต์ ข้าวของเสียหายจำนวนมาก ก็ยังมิวาย ถูกโจรแมวน้ำขโมยของในบ้าน ตามที่เสนอข่าวไปก่อนหน้านี้ เชียงรายยังอ่วม! ชาวบ้านขนของหนีน้ำท่วม ทุกข์หนัก เจอโจรแมวน้ำขโมยของ! เมื่อวันที่ 13 ก.ย. 67 ผู้สื่อข่าวรายงานว่า มีผู้ใช้เฟซบุ๊ก“ค้าที่ดินเชียงราย ครูปังปอนด์”ได้ออกมาโพสต์คลิปเจอคนร้าย 3 คน ที่คาดว่าเป็นชาวเมียนมา ได้ลุยฝ่าน้ำท่วมเข้าบ้านประชาชน เพื่อขโมยทรัพย์สิน หลังเจ้าของบ้านหลายคนยอมทิ้งบ้าน เพื่อเอาชีวิตรอด ไปอยู่ในที่ปลอดภัย โดยเจ้าของโพสต์ ระบุข้อความว่า“มีขโมยมาขโมยของบริเวณบ้านเกาะทราย”โดยในคลิปเป็นช่วงที่เรือไปช่วยผู้ประสบภัย โดยมีชาวบ้านบอกว่าโจรกลุ่มนี้ เข้าไปขโมยของชาวบ้านมาตั้งแต่เมื่อวานแล้ว ซึ่งคนร้าย 3 คนนี้ เดินฝ่ากระแสน้ำที่ไหลเชี่ยว เดินไปตามบ้านของประชาชนที่ไม่มีคนอาศัยอยู่ เพื่อไปขโมยทรัพย์สิน อย่างไรก็ตาม เมื่อเรื่องราวดังกล่าวถูกเผยแพร่ออกไป ต่างมีชาวเน็ตเข้ามาแสดงความคิดเห็นกันเป็นจำนวนมาก โดยชาวเน็ตส่วนใหญ่ต่างบอกว่า “ฝากดูแลทรัพย์สินด้วยค่ะ  จับส่งตำรวจเลยค่ะ  ทำได้ยังไง จิตใจต้องทำด้วยอะไร ถึงได้พร้อมกันได้ขนาดนี้  ซ้ำเติมคนอื่นระวังเวรกรรมนะคะ” อีกด้วย.. ขอบคุณข้อมูล :ค้าที่ดินเชียงราย ครูปังปอนด์",
     "category": "ทั่วไทย",
     "date": "2024-09-13T06:39:15+00:00",
     "publisher": "Dailynews",
     "url": "https://www.dailynews.co.th/news/3858414/"
}{
     "data": "หากพูดถึง ‘ไฟเซอร์’ ชื่อนี้คงเป็นที่รู้จักในฐานะของบริษัทยา และเภสัชภัณฑ์ชั้นนำแห่งหนึ่งของโลกที่มีบริษัทแม่สัญชาติอเมริกัน ที่ก่อตั้งมายาวนานถึง 175 ปี และ ในปี พ.ศ. 2567 บริษัท ไฟเซอร์ (ประเทศไทย) ครบรอบ 66 ปี ที่ได้ร่วมสร้างสรรค์ ส่งเสริมสุขภาพที่ดีให้กับสังคมไทย ซึ่งประวัติอันยาวนานนี้สะท้อนให้เห็นถึงความเชื่อมั่นและไว้วางใจของผู้คนทั่วโลกรวมถึงคนไทยที่มีต่อบริษัทฯ มูลนิธิไฟเซอร์ประเทศไทยเป็นองค์กรการกุศลที่ดำเนินงานอย่างอิสระ ที่ก่อตั้งในปี พ.ศ. 2544 สนับสนุนโดย บริษัท ไฟเซอร์ (ประเทศไทย) จำกัด ซึ่งมีภารกิจหลักในการเข้าไปมีส่วนร่วมกับชุมชนท้องถิ่นในประเทศไทยด้วยการบูรณาการศักยภาพ และความเชี่ยวชาญกับพันธมิตรภาคส่วนต่าง ๆ ทั้งองค์กรภาครัฐ องค์กรพัฒนาเอกชน และสถาบันการศึกษาที่ยึดถือคุณค่าร่วมกันในการส่งเสริมการพัฒนาที่ยั่งยืน เพื่อสนับสนุนกิจกรรมที่ช่วยพัฒนาสุขภาพและคุณภาพชีวิตรวมถึงส่งเสริมการศึกษา และทักษะความรู้ในการเสริมสร้างศักยภาพ พร้อมด้วยการปลูกฝังวัฒนธรรมของการรู้จักให้ในสังคม โดยตลอดเวลา 20 กว่าปีที่ก่อตั้งมา มูลนิธิไฟเซอร์ฯ มุ่งมั่นในการ “มอบความรู้สู่คุณภาพชีวิตที่ดีมีสมดุล”(Promoting Wellness Literacy)เสริมสร้าง 3 ด้านหลัก คือการศึกษา สุขภาพและคุณภาพชีวิตเพื่อเพิ่มพูนศักยภาพทั้งทางตรงและทางอ้อมแก่ผู้ต้องการโอกาสซึ่งจะเป็นรากฐานที่ยั่งยืนในการดำเนินชีวิต โดยได้สนับสนุนกิจกรรมและโครงการต่าง ๆ อาทิ ส่งเสริมการศึกษาโครงการให้ทุนการศึกษาต่อเนื่องแก่นักเรียน นักศึกษาที่เรียนดีแต่ขาดแคลนทุนทรัพย์ เริ่มขึ้นตั้งแต่ปี พ.ศ. 2546 เพื่อพัฒนา และส่งเสริมให้เกิดบุคลากรทางการแพทย์ วิทยาศาสตร์ และเภสัชศาสตร์ มากขึ้น เพื่อยกระดับมาตรฐานความรู้ และความสามารถของบุคลากรสาธารณสุขในประเทศ โดย มูลนิธิไฟเซอร์ฯ ได้สนับสนุนทุนการศึกษาในระดับมัธยมปลาย และระดับปริญญาตรีสาขาแพทยศาสตร์ วิทยาศาสตร์ และเภสัชศาสตร์ และระดับปริญญาเอกโครงการพัฒนาแพทย์ 3 ปริญญา จนถึงวันนี้ มูลนิธิไฟเซอร์ฯ ได้ให้การสนับสนุนทุนการศึกษาไปแล้วมากกว่า 1 200 ทุนผ่านทางสถาบันการศึกษา 19 แห่งรวมเป็นเงินทั้งสิ้นมากกว่า 60 ล้านบาท ซึ่งผู้ได้รับทุนการศึกษานอกจากเป็นผู้เรียนดีแล้วยังเป็นผู้มีจิตอาสาอุทิศตนทำกิจกรรมเพื่อสังคมอย่างต่อเนื่องสมดังปณิธานของมูลนิธิไฟเซอร์ประเทศไทย นอกจากนี้ยังได้สนับสนุนโครงการแนะแนวจริยธรรมทางการแพทย์แก่นักศึกษาแพทย์จบใหม่ร่วมกับแพทยสมาคมแห่งประเทศไทยอย่างต่อเนื่องตั้งแต่ปี พ.ศ. 2547 นอกจากนั้นยังได้ริเริ่มโครงการใหม่ ๆ โดยขยายโอกาสไปยังเด็กและเยาวชนในพื้นที่ห่างไกล พัฒนาคุณภาพชีวิตมูลนิธิไฟเซอร์ฯ มุ่งสร้างเสริมโอกาสสู่การพัฒนาศักยภาพในการพึ่งพาและพัฒนาตนเอง เพื่อเพิ่มพูนความรัก การนับถือและความภาคภูมิใจในตัวเองแก่ผู้ต้องการโอกาส อาทิ เพิ่มพูนความรู้ด้านสุขภาพและสาธารณสุขให้แก่ชุมชน สร้างโอกาสการประกอบอาชีพ และความเข้าใจที่ถูกต้องในการอยู่ร่วมกันกับผู้ที่ได้รับเชื้อเอชไอวีและผู้คนรอบข้างโดยได้สนับสนุนโครงการรณรงค์เพื่อป้องกันและรักษาผู้ป่วยเอดส์ร่วมกับกรมควบคุมโรคและกรมสุขภาพจิต อีกทั้งยังสนับสนุนการพัฒนาศักยภาพเยาวชนในพื้นที่ที่ได้รับผลกระทบจากธรณีพิบัติภัยสึนามิ ด้วยการสนับสนุนโครงการ ร่วมกับมูลนิธิศุภนิมิตแห่งประเทศไทยในการพัฒนาศักยภาพผู้นำเยาวชนในพื้นที่ภัยพิบัติสึนามิใน จ. พังงา และยกระดับขีดความสามารถในการเรียนรู้และคุณภาพชีวิตของเยาวชนที่ต้องการโอกาสในท้องถิ่นห่างไกล เช่น โครงการ “พัฒนาทักษะการอ่านและทักษะชีวิตที่จำเป็นของเด็กและเยาวชนในพื้นที่ห่างไกล” ใน จ. สตูล และยังได้สนับสนุนสมาคมสายใยครอบครัวในโครงการส่งต่อองค์ความรู้จากผู้ดูแลผู้ป่วยไบโพล่าร์ เป็นต้น ส่งเสริมสุขภาพมูลนิธิไฟเซอร์ฯ ดำเนินโครงการส่งเสริมทั้งสุขภาพกาย และใจแก่สังคมทั้งในยามปกติและในยามเกิดภัยพิบัติ ด้วยการสนับสนุนแหล่งศึกษาเรียนรู้ด้านสุขภาพและการป้องกันโรค การส่งเสริมการใช้เทคโนโลยีเพื่อเพิ่มความปลอดภัยในการใช้ยาจนถึงการเผยแพร่ความรู้และช่วยเหลือผู้ป่วยโรคที่เป็นภัยคุกคามสำคัญ อาทิ โรคมะเร็ง และโรคภูมิคุ้มกันบกพร่อง รวมถึงการมีส่วนร่วมในการช่วยเหลือและฟื้นฟูผู้ประสบภัยทั้งในระยะสั้นด้วยการบริจาคยาและเวชภัณฑ์และสนับสนุนการฟื้นฟูเยียวยาสภาพจิตใจในระยะยาว ตัวอย่างได้แก่โครงการ “ไฟเซอร์ รู้–เฒ่า–ทัน-สุข” ที่ได้สนับสนุนตั้งแต่ปี พ.ศ. 2559-2562 ร่วมกับสถาบันคีนันแห่งเอเชียเพื่อมอบความรู้สู่การปรับเปลี่ยนวิถีชีวิตและพฤติกรรมสุขภาพตั้งแต่วัยก่อนสูงอายุจนถึงวัยสูงอายุ เพื่อให้สังคมไทยเข้าสู่สังคมผู้สูงอายุอย่างมีสุขภาพและคุณภาพชีวิตที่ดีและเป็นรากฐานในการพัฒนาในด้านอื่น ๆ ต่อไปในอนาคต และอีกหนึ่งโครงการที่มูลนิธิไฟเซอร์ฯ ภาคภูมิใจ คือ โครงการก่อสร้างศูนย์ปฐมพยาบาลชุมชน (Pfizer First-Aid Center) จำนวน 10 แห่งในจังหวัดต่าง ๆ ซึ่งได้ส่งมอบไปเรียบร้อยทั้งสิ้นแล้วจำนวน 9 แห่ง ตั้งแต่ปี พ.ศ. 2562 ที่เริ่มโครงการใน 8 จังหวัด ได้แก่ ราชบุรี อุทัยธานี บุรีรัมย์ ระนอง เชียงใหม่ (2 ศูนย์) จันทบุรี เพชรบุรี และสตูล เพื่อให้บริการแก่นักเรียนและบุคลากรของโรงเรียนตลอดจนคนในชุมชนที่อยู่ห่างไกลจากสถานพยาบาลได้ใช้ประโยชน์ และกำลังจะส่งมอบศูนย์ที่ 10 ที่ จ. พังงาภายในปีนี้ โดยเป็นการร่วมทำงานกับมูลนิธิศุภนิมิตแห่งประเทศไทย ที่เป็นพันธมิตร เราต้องการให้ศูนย์ปฐมพยาบาลชุมชนของไฟเซอร์เป็นประโยชน์แก่ทั้งโรงเรียนและชุมชนในการให้ความรู้ที่ถูกต้องเกี่ยวกับวิธีการป้องกันโรคต่าง ๆ รวมทั้งการรักษาพยาบาลเบื้องต้นก่อนประสานงานนำส่งต่อสถานพยาบาลที่อยู่ห่างไกลออกไปในกรณีเมื่อพบอาการเจ็บป่วยที่ต้องได้รับการดูแลจากบุคลากรทางการแพทย์อย่างใกล้ชิดเพื่อความปลอดภัยแก่ผู้ป่วย โดยได้รับการร่วมมือช่วยเหลือสนับสนุนอย่างดีจากแพทย์และพยาบาลจากโรงพยาบาลส่งเสริมสุขภาพตำบล (รพ.สต.) ในพื้นที่รับผิดชอบแวะเวียนมาให้คำแนะนำและให้บริการตรวจสุขภาพกับชุมชนตามแผนงานที่วางไว้ นอกจากนี้ ยังเป็นศูนย์กลางของการจัดกิจกรรมส่งเสริมการดูแลสุขอนามัย และให้ความรู้ทางด้านสุขภาพในโอกาสต่าง ๆ เพื่อให้เด็ก ๆ ในโรงเรียนและชุมชนสามารถเข้าถึงบริการทางด้านสุขภาพ และการปฐมพยาบาลเบื้องต้นได้สะดวกขึ้น อมรา จันทร์เปล่งเลขานุการมูลนิธิไฟเซอร์ฯ และผู้อำนวยการฝ่ายองค์กรสัมพันธ์ บริษัทไฟเซอร์ (ประเทศไทย) จำกัด ได้เล่าให้ฟังว่า “รู้สึกภูมิใจและเป็นกำลังใจอย่างยิ่งที่ได้เห็นผลลัพธ์เชิงบวกมากมายจากการทำงานอย่างทุ่มเทของมูลนิธิไฟเซอร์ฯ ซึ่งมุ่งมั่นที่จะสร้าง “สังคมที่คนในสังคมมีสุขภาพและคุณภาพชีวิตที่ดี” ตลอดระยะเวลา 23 ปีที่เราได้ร่วมมือกับพันธมิตรจากภาคส่วนต่าง ๆ เพื่อส่งมอบคุณค่าอย่างยั่งยืนให้แก่สังคมไทย โดยการส่งเสริมการมอบ “ความรู้สู่คุณภาพชีวิตที่ดีมีสมดุล” ให้กับสังคม ถือเป็นคุณค่าหลักของมูลนิธิไฟเซอร์ประเทศไทย ซึ่งเราเชื่อมั่นอย่างแน่วแน่ในคุณค่าของการให้โอกาสแก่ผู้ที่ต้องการโอกาส เพื่อให้พวกเขามีสุขภาพและคุณภาพชีวิตที่ดี สามารถทำงานปฏิบัติหน้าที่เป็นกำลังสำคัญในการขับเคลื่อนเศรษฐกิจและการพัฒนาประเทศได้เป็นอย่างดี” ด้านมาร์ค คาว(Mark Kuo)ประธานมูลนิธิไฟเซอร์ประเทศไทย และผู้จัดการใหญ่ บริษัท ไฟเซอร์ (ประเทศไทย) จำกัด ได้ให้มุมมองในการดำเนินกิจกรรมของมูลนิธิไฟเซอร์ฯ ไว้ว่า “การดำเนินกิจกรรมกว่า 2 ทศวรรษในสังคมไทยด้วยความมุ่งมั่นตั้งใจในการเสริมสร้างสุขภาพคุณภาพชีวิต และความเป็นอยู่ที่ดีของคนไทย เป็นเรื่องที่เราภาคภูมิใจอย่างยิ่ง ในฐานะบริษัทชีวเภสัชภัณฑ์ชั้นนำแห่งหนึ่ง เราไม่เพียงแต่มีความมุ่งมั่นในการนำเสนอยาและวัคซีนที่เป็นนวัตกรรมความก้าวหน้าในการรักษาและป้องกันโรค (Breakthroughs that change patients’ lives) แต่ยังสร้างผลกระทบเชิงบวกแก่สังคมและพัฒนาคุณภาพชีวิตของคนไทย มูลนิธิไฟเซอร์ฯ จึงถือเป็นแนวทางหนึ่งของการดำเนินการตามเป้าประสงค์ในการเปลี่ยนแปลงชีวิตของผู้ป่วย” “ผมขอขอบคุณพันธมิตร ผู้สนับสนุน และคนไทยที่เป็นส่วนหนึ่งของการดำเนินกิจกรรมของมูลนิธิไฟเซอร์ประเทศไทยตลอด 23 ปีที่ผ่านมาในการเสริมสร้างสุขภาพและคุณภาพชีวิตที่ดีให้แก่คนไทยโดยเฉพาะกับผู้ที่ต้องการโอกาส เราพร้อมเสมอที่จะให้ความร่วมมือและสนับสนุนการส่งเสริมสุขภาพและคุณภาพชีวิตที่ดีของคนไทย” มาร์ค คาว กล่าวปิดท้าย #มูลนิธิไฟเซอร์ประเทศไทย #PfizerThailandFoundation",
     "category": "Sustainable",
     "date": "2024-09-13T06:39:23+00:00",
     "publisher": "Dailynews",
     "url": "https://www.dailynews.co.th/news/3859016/"
}{
     "data": "เมื่อวันที่ 13 ก.ย. ที่ กองบังคับการปราบปราม (บก.ป.) พล.ต.ต.มนตรี เทศขัน ผบก.ป. สั่งการ พ.ต.อ.สุริยศักดิ์ จิราวัสน์ ผกก.3 บก.ป. พ.ต.ท.ณัฐดนัย สีแข่ไตร สว.กก.3 บก.ป. นำกำลังจับกุมนายมงคล (สงวนนามสกุล) อายุ 63 ปี ตามหมายจับศาลจังหวัดร้อยเอ็ด ที่ 379/2567 ลงวันที่ 17 ก.ค. ข้อหา “พรากเด็กอายุยังไม่เกินสิบห้าปีไปจากบิดามารดาเพื่ออนาจาร  กระทำอนาจารเด็กอายุไม่เกิน 15 ปี และกระทำชำเราเด็กอายุไม่เกิน 15 ปี” โดยจับกุมตัวได้ที่บริเวณริมถนน กลางซอยหมู่บ้านแห่งหนึ่ง แขวงและเขตคันนายาว กรุงเทพฯ สืบเนื่องจากกลางเดือน พ.ค. ที่ผ่านมา มีวัยรุ่นสาวอายุ 15 ปี ถูกรุ่นพี่ผู้ชายอายุ 17 ปี ล่อลวงไปข่มขืนจนตั้งท้องคลอดลูกออกมาได้ 2 เดือน แต่ปัจจุบันทั้ง 2 ฝ่ายตกลงเรื่องความรับผิดชอบเด็กไม่ได้และคดีก็ไม่คืบหน้ายังอยู่ในชั้นสอบสวน ผู้เสียหายจึงไปขอคำปรึกษากับนายมงคล นักจัดรายการวิทยุชื่อดังใน จ.ร้อยเอ็ด ซึ่งชาวบ้านให้ความเคารพนับถือให้เป็นแกนนำหมู่บ้านเพราะทำงานเพื่อสังคมมายาวนาน แต่นายมงคล กลับใช้อุบายล่อลวงวัยรุ่นสาวแม่ลูกอ่อนที่กำลังเดือดร้อนพาซ้อนท้าย จยย.อ้างว่าจะพาไปหาตำรวจผู้ใหญ่ที่โรงพักเพื่อติดตามคดีพร้อมขอให้ช่วยเหลือเรื่องสำนวนสอบสวน ก่อนสบโอกาสขี่ จยย.เข้าที่เปลี่ยวข้างทางแสดงธาตุแท้ ฉุดกระชากร่างหญิงสาวเข้าไปใช้กำลังบังคับข่มขืนในป่าละเมาะจนสำเร็จความใคร่ถึง 2 ครั้ง โดยบอกว่าเป็นค่าช่วยดำเนินการ ค่าเสียเวลา และค่าน้ำมันรถ จากนั้นจึงพาไปส่งบ้านพัก กระทั่งถึงบ้าน เหยื่อเห็นว่าปลอดภัยแล้วจึงนำเรื่องไปบอกให้ผู้ปกครองทราบ ก่อนพากันเข้าแจ้งตำรวจ สภ.ธวัชบุรี พร้อมกับร้องขอความเป็นธรรมกับทางตำรวจ กก.3 บก.ป. จนมีการออกหมายจับและนำมาสู่การตามจับกุมตัวได้ดังกล่าว สอบสวน นายมงคล ให้การรับสารภาพ เบื้องต้นจึงนำตัวส่ง สภ.ธวัชบุรี เพื่อดำเนินคดีตามกฎหมายต่อไป.",
     "category": "อาชญากรรม",
     "date": "2024-09-13T06:43:50+00:00",
     "publisher": "Dailynews",
     "url": "https://www.dailynews.co.th/news/3858921/"
}{
     "data": "เมื่อวันที่ 13 ก.ย. นางสาวแพทองธาร ชินวัตร นายกรัฐมนตรี ลงพื้นที่เพื่อติดตามสถานการณ์อุทกภัยภาคเหนือ จังหวัดเชียงราย ซึ่งเมื่อเดินทางถึงท่าอากาศยานแม่ฟ้าหลวง นายกรัฐมนตรีรับฟังการรายงานสถานการณ์น้ำในพื้นที่จังหวัดเชียงราย แต่ที่ประชาชนชาวเชียงราย และคอหวยได้จับจ้อง นั่นก็คือเลขทะเบียนรถตู้ ที่นายกรัฐมนตรี นั่งลงพื้นที่ ซึ่งตรงกับหมายเลข 9 กฆ 3882",
     "category": "ทั่วไทย",
     "date": "2024-09-13T06:48:03+00:00",
     "publisher": "Dailynews",
     "url": "https://www.dailynews.co.th/news/3859071/"
}{
     "data": "สำนักข่าวต่างประเทศรายงานว่า เมื่อไม่นานมานี้มีคลิปไวรัลที่เผยแพร่บนแพลตฟอร์มโซเชียลมีเดีย เป็นภาพเหตุการณ์ของกลุ่มนักท่องเที่ยวโดนคลื่นซัดที่บริเวณริมแม่น้ำใหญ่ ได้รับความสนใจอย่างล้นหลามด้วยยอดเข้าชมมากกว่า 6.9 ล้านครั้ง หนึ่งในผู้ที่โพสต์คลิปวิดีโอดังกล่าวบนแพลตฟอร์มเอ็กซ์ซึ่งใช้ชื่อว่า “volcaholic1” ระบุว่าเป็นภาพบันทึกเหตุการณ์ระหว่างที่นักท่องเที่ยวซึ่งคาดว่าเป็นชาวจีนหลายคนกำลังยืนถ่ายภาพเซลฟี่กันอยู่ที่ริมฝั่งแม่น้ำเฉียนถัง ประเทศจีน เมื่อ 2-3 วันที่แล้ว แม่น้ำเฉียนถังแห่งเมืองไห่หนิง มณฑลเจ้อเจียงของจีน ได้ชื่อว่าเป็นแม่น้ำที่มีสายน้ำเชี่ยวกราก นอกจากนี้ยังมีคลื่นยักษ์ปรากฏขึ้นในช่วงเดือน ส.ค.-ก.ย. ของทุกปี และกลายเป็นจุดท่องเที่ยวสำคัญเพราะปรากฏการณ์ดังกล่าว อย่างไรก็ตาม สำนักข่าวไม่สามารถยืนยันได้ว่าคลิปเหตุการณ์ดังกล่าวเกิดขึ้นเมื่อไหร่และเกิดที่ริมแม่น้ำเฉียนถังจริงหรือไม่ WARNING – disturbing (And I post this as a warning).Another video of people taking dangerous selfies. This is Qiantang River in China a couple of days ago….????pic.twitter.com/0P5JhX2FTH รายงานข่าวระบุว่า คลิปไวรัลต้นทางมียอดเข้าชมสูงมาก ไม่น้อยกว่า 6.9 ล้านครั้ง ขณะเดียวกันก็ก่อให้เกิดกระแสการวิพากษ์วิจารณ์กลุ่มนักท่องเที่ยวที่สนใจแต่จะถ่ายภาพเซลฟี่จนละเลยความปลอดภัยในช่วงน้ำขึ้นในแม่น้ำเฉียนถัง ซึ่งถือว่าอันตรายมาก รวมทั้งตำหนินักท่องเที่ยวบางคนที่พาเด็ก ๆ ลงไปถ่ายภาพในบริเวณที่โดนคลื่นซัดด้วย ก่อนหน้านี้ในปี 2556 เหตุการณ์ในทำนองเดียวกันนี้ก็เกิดขึ้นที่แม่น้ำเฉียนถัง ซึ่งทำให้มีผู้บาดเจ็บในครั้งนั้นไม่น้อยกว่า 30 คน ที่มา :indianexpress.com เครดิตภาพ X / @volcaholic1",
     "category": "ต่างประเทศ",
     "date": "2024-09-13T06:48:08+00:00",
     "publisher": "Dailynews",
     "url": "https://www.dailynews.co.th/news/3859055/"
}{
     "data": "นายแพทย์วิชัย หงส์จารุ ผู้บริหาร Dr. Wichai Clinic ศูนย์เลเซอร์และความงามเป็นผู้นำด้านการใช้วิทยาการและเทคโนโลยีสุดล้ำมายาวนานกว่า 20 ปี รับมอบ AviClear เครื่องเลเซอร์รักษาสิวโดยเฉพาะ มีความยาวคลื่น 1726 nm จากบริษัท แอสตราโก เมดิเคิล เน็ตเวิร์คส จำกัด ชี้เป็นนวัตกรรมใหม่ที่ล้ำสมัยและมีประสิทธิภาพที่ดีกับคนไข้ สอดคล้องกับปรัชญาการให้บริการความงามที่มุ่งเน้นให้เกิดประสิทธิภาพสูงสุด “ULTIMATE AESTHETIC CARE” นพ.วิชัย หงส์จารุ เปิดเผยว่า “การเลือกวิธีรักษาผู้ป่วยที่เป็นสิวอักเสบปานกลางถึงรุนแรง เป็นสิ่งที่ต้องพิจารณาให้ดีเนื่องจากมีข้อกังวลหลายอย่าง เช่น การกินยารักษาสิวบางชนิดในเด็กจะทำให้กระดูกปิดเร็วขึ้น จนมีปัญหาเรื่องความสูง และยังมีผลข้างเคียงทำให้กล้ามเนื้ออักเสบ ลำไส้อักเสบ หรือการกินยาปฏิชีวนะที่ปัจจุบันนี้พบมีปัญหาการดื้อยาเพิ่มขึ้นมากกว่าแต่ก่อน ซึ่งจริง ๆ แล้วการเกิดสิว ไม่ได้ขึ้นกับการติดเชื้อเพียงอย่างเดียว แต่ปัจจัยหลัก คือ ต่อมไขมันของคนที่เป็นสิวมีไซส์ใหญ่กว่าคนทั่วไป ทำให้สิวที่เป็นมีความรุนแรง และยาวนานมากกว่าคนทั่วไป “สมัยที่ผมได้ศึกษาอยู่ที่มหาวิทยาลัยฮาร์วาร์ด ในขณะนั้นมีการศึกษาถึงแสงเลเซอร์ที่มีผลต่อต่อมไขมัน ซึ่งแพทย์ได้ค้นพบว่า มีแสงเลเซอร์ที่ความยาวคลื่น 1726 นาโนเมตร เป็นแสงที่มีความเฉพาะเจาะจงต่อต่อมไขมัน และได้ทำการวิจัยมายาวนานถึง 20 ปี จนในปัจจุบันมีการทดลองที่ยืนยันในคนแล้วว่า สามารถรักษาสิวในคนไข้ที่มีสิวอักเสบ ตั้งแต่อาการรุนแรงปานกลางถึงรุนแรงมาก ได้ผลอย่างชัดเจน 92% ของคนไข้มีสิวที่ลดลงอย่างมีนัยสำคัญที่ 1 ปี ทำให้องค์การอาหารและยา สหรัฐอเมริกา (US FDA) ให้การรับรองว่า เลเซอร์ที่ความยาวคลื่น 1726 นาโนเมตร สามารถรักษาสิวในทุกระดับของความรุนแรงตั้งแต่น้อยถึงมาก และมีผลเป็นระยะเวลายาวนาน (Long Term Remission)” ด้านนายสารฑูร กฤตติกากุล ผู้ช่วยกรรมการผู้จัดการฝ่ายปฏิบัติการ บริษัท แอสตราโก เมดิเคิล เน็ตเวิร์คส จำกัด กล่าวว่า AviClear เป็นเครื่องเลเซอร์รักษาสิวโดยเฉพาะ มีความยาวคลื่น 1726 nm ผลิตโดย บริษัท Cutera  Inc. จากประเทศสหรัฐอเมริกา ได้รับการรับรองจากทั้ง US FDA  Health Canada และ Thai FDA พร้อมแสดงความยินดีกับ นายแพทย์วิชัย หงส์จารุ ที่ Dr. Wichai Clinic เป็น AviClear CENTER OF EXCELLENCE แห่งแรกและแห่งเดียวในประเทศไทย เพื่อเป็นทางเลือกใหม่สำหรับคนเป็นสิว “AviClear The Future of Clear Skin” ทั้งนี้ บริษัท แอสตราโก เมดิเคิล เน็ตเวิร์คส จำกัดhttps://astracom.co.thเป็นผู้นำธุรกิจด้านการนำเข้าและจำหน่ายเครื่องมือแพทย์ด้านผิวหนังและความงามมายาวนานกว่า 39 ปี มุ่งมั่นในการเฟ้นหานวัตกรรมและเทคโนโลยีใหม่ ๆ จากทั่วโลกที่มีประสิทธิภาพและความปลอดภัย มีมาตรฐานได้รับการรับรองจากองค์การอาหารและยาของประเทศไทยและนานาชาติ สำหรับใครที่ชื่นชอบการดูแลฟื้นฟูผิวพรรณเพื่อความสวยงามแบบครบวงจร สามารถติดตามสาระความรู้และข่าวความเคลื่อนไหวด้านการแพทย์เพิ่มเติมได้ที่ :https://www.drwichailaser.com/",
     "category": "Daily Beauty",
     "date": "2024-09-13T06:53:34+00:00",
     "publisher": "Dailynews",
     "url": "https://www.dailynews.co.th/news/3859139/"
}{
     "data": "ผู้สื่อข่าวรายงานว่า ที่ห้องประชุมเยาวมาลย์ โรงแรมชากังราวริเวอร์วิว อำเภอเมืองกำแพงเพชร นายกองเอกชัยพฤกติ์ เชียรธานรักษ์ ปลัดจังหวัดกำแพงเพชร เป็นประธานการคัดสรรสุดยอดหนึ่งตำบล หนึ่งผลิตภัณฑ์ไทย ปี พ.ศ. 2567 ระดับจังหวัด โดยมี นางณัฏฐ์พัชญาณ์ มุสิกะปาน พัฒนาการจังหวัดกำแพงเพชร ในนามตัวแทนผู้ร่วมโครงการฯ กล่าวรายงาน นางณัฏฐ์พชญาณ์ กล่าวว่า การคัดสรรสุดยอดหนึ่งตำบล หนึ่งผลิตภัณฑ์ไทย ปี พ.ศ. 2567 ระดับจังหวัด มีวัตถุประสงค์ส่งเสริมสร้างคุณค่าของผลิตภัณฑ์ให้เป็นที่ยอมรับแก่บุคคลทั่วไป จนสามารถใช้เป็นแหล่งสร้างรายได้และความเข้มแข็งให้กับชุมชน และกระตุ้นให้เกิดกระบวนการมีส่วนร่วมของผู้ผลิต/ผู้ประกอบการ OTOP และชุมชนในการพัฒนาผลิตภัณฑ์ ซึ่งดำเนินการเป็นประจำทุก 2 ปี การดำเนินการคัดสรรฯ ระดับจังหวัด โดยคณะทำงานฯ ให้ค่าคะแนนส่วน ก และส่วน ข กำหนดดำเนินการในวันนี้ จังหวัดกำแพงเพชร มีผู้ผลิต ผู้ประกอบการ OTOP ที่ลงทะเบียนในระบบการลงทะเบียนหนึ่งตำบลหนึ่งผลิตภัณฑ์ ปี 2557 ถึงวันที่ 31 กรกฎาคม 2567 จำนวนทั้งสิ้น 1 129 ราย และมีผลิตภัณฑ์ที่ลงทะเบียน จำนวนทั้งสิ้น 2 895 ผลิตภัณฑ์ โดยการคัดสรรฯ ในครั้งนี้ มีผู้ผลิต ผู้ประกอบการ OTOP สมัครเข้ารับการคัดสรรฯ จำนวน 155 ผลิตภัณฑ์ แยกตามประเภท ดังนี้ ประเภทอาหาร จำนวน 50 ผลิตภัณฑ์ ประเภทเครื่องดื่ม จำนวน 3 ผลิตภัณฑ์ ประเภทผ้าฯ จำนวน 27 ผลิตภัณฑ์ ประเภทของใช้ฯ จำนวน 61 ผลิตภัณฑ์ ประเภทสมุนไพรฯ จำนวน 14 ผลิตภัณฑ์ นายกองเอกชัยพฤกติ์ กล่าวว่า การคัดสรรสุดยอดหนึ่งตำบล หนึ่งผลิตภัณฑ์ไทย ปี พ.ศ. 2567 ระดับจังหวัดในวันนี้ เป็นนโยบายของคณะกรรมการอำนวยการหนึ่งตำบล หนึ่งผลิตภัณฑ์ แห่งชาติ (กอ.นตผ) ที่มีวัตถุประสงค์เพื่อจัดระดับผลิตภัณฑ์ ที่จะนำไปสู่การพัฒนาผลิตภัณฑ์ระดับประเทศ จัดระบบฐานข้อมูลผลิตภัณฑ์ ที่จะใช้ในการทำงานเชิงบูรณาการของทุกหน่วยงานที่เกี่ยวข้อง เป็นการประชาสัมพันธ์ เสริมสร้างคุณค่าของผลิตภัณฑ์ให้เป็นที่ยอมรับแก่บุคคลทั่วไป จนสามารถใช้เป็นแหล่งสร้างรายได้และความเข้มแข็งให้กับชุมชน และเป็นการกระตุ้นให้เกิดกระบวนการมีส่วนร่วมของผู้ผลิต ผู้ประกอบการ OTOP และชุมชน ในการพัฒนาผลิตภัณฑ์ให้มีมาตรฐานระดับสากล นอกจากจะพิจารณาในเรื่องของข้อมูลระดับการพัฒนาผลิตภัณฑ์ระดับ 1-5 ดาวแล้ว ยังต้องยกระดับผลิตภัณฑ์ OTOP เพื่อให้เกิดความยั่งยืนมากกว่าการกระตุ้นการขายในระยะสั้นด้วย โดยในส่วนของจังหวัดกำแพงเพชร มีนโยบายส่งเสริมและสนับสนุนด้านการตลาดและการเพิ่มประสิทธิภาพการบริหารจัดการผลิตภัณฑ์ OTOP ให้มีมูลค่าสูงขึ้น และเป็นที่ยอมรับจากผู้บริโภคในระดับสากล พร้อมทั้งสนับสนุนให้ผู้ผลิตชุมชน/ผู้ประกอบการ เข้าถึงแหล่งเงินทุน เพื่อพัฒนาขีดความสามารถในการบริหารจัดการและการตลาดอย่างต่อเนื่อง พร้อมขอขอบคุณ คณะทำงานพิจารณา ตรวจสอบ และกลั่นกรองผลิตภัณฑ์จากส่วนราชการ ภาครัฐ ภาคเอกชน สถาบันการศึกษา และผู้มีส่วนเกี่ยวข้องทุกท่าน ที่ให้การสนับสนุนร่วมเป็นคณะกรรมการ และคณะทำงานในกิจกรรมการคัดสรรครั้งนี้",
     "category": "ท้องถิ่น",
     "date": "2024-09-13T06:57:04+00:00",
     "publisher": "Dailynews",
     "url": "https://www.dailynews.co.th/news/3859023/"
}{
     "data": "วันที่ 13 ก.ย. ที่วิทยาลัยการปกครองท้องถิ่น มหาวิทยาลัยขอนแก่น หรือ มข. นายไกรสร กองฉลาด ผวจ.ขอนแก่น เป็นประธานเปิดการประชุมการเตรียมความพร้อมรองรับการเปลี่ยนแปลงสภาพภูมิอากาศ จากการลดการปล่อยก๊าซเรือนกระจกในท้องถิ่น ท่ามกลางความสนใจจากผู้บริหารท้องถิ่น  หน่วยงานภาครัฐและภาคเอกชน และนักวิชาการด้านสภาพภูมิอากาศและสิ่งแวดล้อม เข้าร่วมประชุมอย่างพร้องเพรียง นายไกรสร กองฉลาด ผวจ.ขอนแก่น กล่าวว่า จังหวัดได้เรียกประชุมด่วน 6 นายอำเภอ ที่มีพื้นที่เสี่ยงต่อการเกิดสถานการณ์ดินโคลนถล่ม ประกอบด้วย อ.ภูผาม่าน  มัญจาคีรี  ชุมแพ  แวงน้อย  สีชมพู และ อ.อุบลรัตน์ เนื่องจากเป็นพื้นที่เสี่ยงต่อการเกิดสถานกรณ์ในพื้นที่จากพายุฝนที่ตกลงมาอย่างต่อเนื่องในระยะนี้ โดยให้ทุกอำเภอเตรียมแผนอพยพ แผนรับมือ และเร่งซักซ้อมร่วมกับชุมชนในแต่ละพื้นที่ เพื่อที่จะสามารถบริหารจัดการเหตุการณ์ได้ทันที หากเกิดเหตุการณ์เกิดขึ้นในระยะนี้ “ผมสั่งการไปแล้วว่า นายอำเภอและบุคลากรที่เกี่ยวข้อง และรับผิดชอบโดยตรงในการป้องกันและบรรเทาสาธารณภัยและหน่วยสนับสนุนทุกฝ่าย ต้องอยู่ในพื้นที่ ครอบคลุมทั้ง 26 อำเภอของจังหวัด เพื่อที่จะบัญชาการเหตุการณ์และจัดระบบการให้ความช่วยเหลือ แก้ไขสถานการณ์และให้การช่วยเหลือพื้นที่ที่ประสบภัย ทั้งในเรื่องของดินโคลนถล่ม น้ำท่วมฉับพลันและน้ำป่าไหลหลาก โดยเฉพาะช่วงวันหยุดเสาร์-อาทิตย์ หรือช่วงวันหยุดต่างๆ ที่มักจะเกิดเหตุการณ์ที่ไม่คาดคิดเกิดขึ้น ดังนั้นจากนี้ไป จังหวัดจะต้องเพิ่มมาตรการที่รัดกุม และมีความเข้มข้นและเข้มงวด ในเรื่องของอุทกภัยภาพ รวมทั้งจังหวัดตลอดทั้ง 24 ชม.” ผวจ.ขอนแก่น กล่าวเพิ่มเติมว่า การระบายน้ำของเขื่อนอุบลรัตน์ ขณะนี้ยังคงระดับอยู่ที่ 20 ล้าน ลบ.ม. ต่อวัน โดยปริมาณน้ำล่าสุดเช้าวันนี้ ยังคงอยู่ที่ร้อยละ 40 ของความจุอ่าง หรือประมาณ 900 ล้าน ลบ.ม. จึงต้องมีการหารือร่วมกันของทุกฝ่ายในการบริหารจัดการน้ำในภาพรวม และเฝ้าติดตามสถานการณ์ในกลุ่มแม่น้ำโขง แม่น้ำพอง แม่น้ำชี และแม่น้ำโขง รวมทั้งลำน้ำสาขา จากสถานการณ์น้ำในพื้นที่ข้างเคียงอย่างเคร่งครัด เพราะขอนแก่น จะเป็นพื้นที่รับน้ำของกลุ่มภาคอีสานตอนกลาง อย่างไรก็ตาม ในช่วงเดือนที่ผ่านมา จังหวัดได้มีการพร่องน้ำในแม่น้ำชีและแม่น้ำพอง ตามแผนการบริหารจัดการน้ำไปแล้วกว่า 1 000 ล้าน ลบ.ม. ซึ่งจะทำให้มีพื้นที่รับน้ำได้อีกจำนวนมาก ทั้งยังคงกับให้ อปท. ประสานงานร่วมปกครองและอำเภอ ตรวจสอบสภาพตลิ่งตามแนวเขตแม่น้ำพองและแม่น้ำชี ในระยะนี้เพิ่มเติมไปด้วย เนื่องจากมีการคาดการณ์ว่า มวลน้ำจากพายุที่ตกลงมานั้นจะเข้าพื้นที่ขอนแก่น ในช่วงเดือน ต.ค. ที่จะถึงนี้ จึงต้องวางแผนรับมือและบริหารจัดการในภาพรวมไว้อย่างรัดกุม",
     "category": "ท้องถิ่น",
     "date": "2024-09-13T07:00:39+00:00",
     "publisher": "Dailynews",
     "url": "https://www.dailynews.co.th/news/3859110/"
}{
     "data": "เมื่อวันที่ 13 ก.ย. นายโกศลวัฒน์ อินทุจันทร์ยง อธิบดีอัยการสำนักงานอัยการคุ้มครองสิทธิและช่วยเหลือทางกฎหมายและการบังคับคดี (สคช.) กล่าวถึงกรณีปรากฏเป็นข่าวแก๊งแมวน้ำซ้ำเติมผู้ประสบภัย ขโมยของช่วงน้ำท่วมในแม่สาย จังหวัดเชียงราย รวมถึงมิจฉาชีพสมอ้างที่เปิดรับบริจาค ว่าตนขอเตือนถึงผู้ที่คิดจะกระทำผิดในช่วงภัยพิบัติที่เป็นการซ้ำเติมพี่น้องประชาชนให้เลิกทำเสียเพราะจะรับโทษหนักกว่าปกติ ประมวลกฎหมายอาญามาตรา 334 ผู้ใดเอาทรัพย์ของผู้อื่น หรือผู้อื่นเป็นเจ้าของรวมอยู่ด้วยไปโดยทุจริต ผู้นั้นกระทำความผิดฐานลักทรัพย์ ต้องระวางโทษจำคุกไม่เกิน 3 ปี และปรับไม่เกิน 6 หมื่นบาท อันนี้คือลักทรัพย์ธรรมดาปกติ แต่ในช่วงภัยพิบัติ หรือที่เรียกว่าลักทรัพย์ฉกรรจ์ จะเป็นไปตามประมวลกฎหมายอาญามาตรา 335 (2 ) บัญญัติไว้ว่ากระทำในที่หรือบริเวณที่มีเหตุเพลิงไหม้ การระเบิด อุทกภัย หรือในที่หรือบริเวณที่มีอุบัติเหตุ เหตุทุกขภัยแก่รถไฟ หรือยานพาหนะอื่นที่ประชาชนโดยสาร หรือภัยพิบัติอื่นทำนองเดียวกันหรืออาศัยโอกาสที่มีเหตุเช่นว่านั้น หรืออาศัยโอกาสที่ประชาชนกำลังตื่นกลัวภยันตรายใด ๆ และ มาตรา 335(12) ลักทรัพย์ที่เป็นของผู้มีอาชีพกสิกรรม บรรดาที่เป็นผลิตภัณฑ์ พืชพันธุ์ สัตว์หรือเครื่องมืออันมีไว้สำหรับประกอบกสิกรรมหรือได้มาจากการกสิกรรมนั้น ต้องระวางโทษจำคุกตั้งแต่ 1-5 ปี และปรับตั้งแต่สองหมื่นบาทถึงหนึ่งแสนบาท มาตรา 335 วรรคสองยังระบุไว้อีกว่า ถ้าความผิดตามวรรคแรกเป็นการกระทำที่ประกอบด้วยลักษณะดังที่บัญญัติไว้ในอนุมาตราดังกล่าวแล้วตั้งแต่สองอนุมาตราขึ้นไป ผู้กระทำต้องระวางโทษจำคุกตั้งแต่ 1-7 ปี และปรับตั้งแต่สองหมื่นบาทถึงหนึ่งแสนสี่หมื่นบาท และถ้าความผิดตามวรรคแรกเป็นการกระทำต่อทรัพย์ที่เป็นโค กระบือ เครื่องกลหรือเครื่องจักรที่ผู้มีอาชีพกสิกรรมมีไว้สำหรับประกอบกสิกรรม ผู้กระทำต้องระวางโทษจำคุกตั้งแต่ 3-10 ปี และปรับตั้งแต่หกหมื่นบาทถึงสองแสนบาท จะเห็นได้ว่ามีอัตราโทษที่หนักกว่าลักทรัพย์ธรรมดาอยู่มาก ในส่วนพวกต้มตุ๋มเปิดรับบริจาคปลอมเท่าที่ทราบอาจจะไม่มีตัวบทกฎหมาย เพิ่มโทษเป็นการเฉพาะ แต่การที่ศาลจะลงโทษหนักขึ้นได้มันมีอยู่ 2 อย่างคือเพิ่มโทษโดยตัวกฎหมาย และอย่างที่สองคือ อัยการสามารถบรรยายฟ้องได้ ว่าพฤติกรรมของจำเลยเป็นภัยต่อสังคมอย่างร้ายแรงในช่วงภัยพิบัติ อัยการเราจะบรรยายฟ้องว่าการกระทำเป็นการซ้ำเติมประชาชนขอให้ศาลลงโทษสถานหนัก ซึ่งที่ผ่านมาเราเคยทำมาแล้ว และศาลก็ลงโทษสถานหนักตามที่อัยการบรรยายฟ้องไป ในสถานการน้ำท่วมนี้ ตนและอัยการใน สคช.ซึ่งมีหน้าที่ช่วยเหลือกฎหมายประชาชน ก็มีความเป็นห่วงประชาชน แต่ในบทบาท สคช.เรายังไม่สามารถเข้าไปช่วยได้เต็มที่เหมือนพวกกู้ภัยที่มีความพร้อม แต่เราได้ประชุมเตรียมการไว้แล้วถึงเหตุการณ์ภายหลังน้ำลด ที่จะเกิดปัญหาตามมา เช่น เกิดพื้นที่เกษตรเสียหาย ไม่มีเงินชำระหนี้ กลายเป็นปัญหาหนี้สินต่อเนื่อง ตรงนี้อัยการ สคช.ยินดีจะเข้าไปเป็นตัวกลางเจรจาไกล่เกลี่ยหาทางออกให้ ชีวิตไม่เห็นหนทาง เพราะไม่มีประสบการณ์ขอให้เข้ามาหาเราได้เลย เราจะช่วยหาทางออก.",
     "category": "อาชญากรรม",
     "date": "2024-09-13T07:02:14+00:00",
     "publisher": "Dailynews",
     "url": "https://www.dailynews.co.th/news/3858905/"
}{
     "data": "วันที่ 13 ก.ย. นายกอบศักดิ์ ภูตระกูล กรรมการรองผู้จัดการใหญ่ ธนาคารกรุงเทพ เปิดเผยว่า การแจกเงินดิจิทัล เงินสด 10 000 บาทให้กับผู้ที่มีรายได้น้อยกลุ่มเปราะบางก่อนนั้น เห็นด้วยและจะตอบโจทย์ในการกระตุ้นเศรษฐกิจระยะสั้นได้ โดยการจ่ายตรงและไม่มีเงื่อนไขเป็นเรื่องที่ดี ซึ่งจะช่วยทำให้เศรษฐกิจขับเคลื่อนได้ ส่วนที่เหลือจาก 14.5 ล้านคน ที่ไม่ใช่กลุ่มเปราะบาง จะต้องมาทบทวน ทั้งในเรื่องความจำเป็น งบประมาณที่มีอยู่ และดูว่าโครงการไหนจะมีผลกระทบในการกระตุ้นเศรษฐกิจมากกว่า “กลุ่มเปราะบาง กลุ่มมีรายได้น้อยที่ 14.5 ล้านคนนั้น เป็นกลุ่มที่รู้จักกันดี และเป็นกลุ่มที่ได้รับการช่วยเหลือมาระยะหนึ่งแล้ว เชื่อว่าจะช่วยเศรษฐกิจให้หมุนไปได้ ขณะที่กลุ่มที่เหลือก็ต้องดูตามความจำเป็น”",
     "category": "เศรษฐกิจ",
     "date": "2024-09-13T07:03:04+00:00",
     "publisher": "Dailynews",
     "url": "https://www.dailynews.co.th/news/3859182/"
}{
     "data": "เมื่อวันที่ 6 กันยายน 2567 งานความร่วมมือฉันมิตรไทย-จีน และพิธีรับมอบตำแหน่งคณะกรรมการสมาคมการค้าการส่งเสริมผู้ประกอบธุรกิจไทย-ซานตง สมัยที่ 6 จัดขึ้นอย่างยิ่งใหญ่ ณ ห้องประชุมใหญ่ของหอการค้าไทย-จีน ผู้ร่วมงานประกอบด้วยบุคคลสำคัญทั้งจากฝั่งไทยและจีน ประธานหอการค้าไทย-จีน นายสื่อ ต้าถัว (Mr.Shi Datuo) ประธานสมาคมการค้าการส่งเสริมผู้ประกอบธุรกิจไทย-ซานตง พร้อมด้วยแขกผู้มีเกียรติจากทั้งสองประเทศ การกล่าวสุนทรพจน์ของผู้เข้าร่วมงานต่างชื่นชมสมาคมการค้าการส่งเสริมผู้ประกอบธุรกิจไทย-ซานตง ที่มีบทบาทสำคัญในการส่งเสริมความร่วมมือไทย-จีน และแสดงความยินดีต่อคณะกรรมการชุดใหม่ที่ได้รับตำแหน่ง จุดสำคัญของงานในครั้งนี้คือการบริจาคเพื่อการกุศลโดยสมาคมการค้าการส่งเสริมผู้ประกอบธุรกิจไทย-ซานตง และสมาชิกได้ร่วมกันบริจาคเงินและสิ่งของให้กับโรงพยาบาลศิริราชและโรงเรียนเศรษฐเสถียร ในพระราชูปถัมภ์ มูลค่ารวมเกือบ 2 ล้านบาท โรงพยาบาลศิริราชเป็นโรงพยาบาลที่มีประวัติศาสตร์อันยาวนาน เป็นหนึ่งในโรงพยาบาลที่ใหญ่ที่สุดของประเทศไทย ซึ่งเป็นหัวใจสำคัญของระบบการรักษาพยาบาลของประเทศไทย และโรงเรียนเศรษฐเสถียร ในพระราชูปถัมภ์ เป็นโรงเรียนที่มอบการศึกษาให้แก่นักเรียนที่มีปัญหาทางการได้ยิน สำหรับรายละเอียดบริจาค สมาคมการค้าการส่งเสริมผู้ประกอบธุรกิจไทย-ซานตง ได้บริจาคเงินและสิ่งของให้กับโรงพยาบาลศิริราช มูลค่ารวม 1 426 000 บาท โดยประกอบไปด้วยบริษัท E-Gets Technology (Thailand) Co.  Ltd. บริษัท Thailand Yachong Technology Development Co.  Ltd. บริษัท Qingjian International (Thailand) Co.  Ltd. เป็นต้น บริจาคเงินจำนวนตั้งแต่ 50 000 – 100 000 บาท และบริษัท Hisense Electric Co.  Ltd. บริจาคอุปกรณ์ทางการแพทย์มูลค่า 826 000 บาท นอกจากนี้สมาคมการค้าการส่งเสริมผู้ประกอบธุรกิจไทย-ซานตง ยังได้บริจาคเงินและสิ่งขอ ให้กับโรงเรียนเศรษฐเสถียร ในพระราชูปถัมภ์ มูลค่ารวม 582 990 บาท โดยผู้บริจาคประกอบไปด้วยบริษัทชั้นนำ อาทิ บริษัท DTL LAW Office Co.  Ltd. และบริษัท Yili Group เป็นต้น โดย Yili Group ยังได้บริจาคผลิตภัณฑ์อาหารมูลค่า 200 000 บาท นายสื่อ ต้าถัว (Mr.Shi Datuo) กล่าวในสุนทรพจน์ว่า “อยู่ประเทศไทยเพื่อประเทศไทย อยู่ประเทศไทยรักประเทศไทย” เป็นแนวทางที่สมาคมฯ ยึดถือมาโดยตลอด นับตั้งแต่ก่อตั้งเป็นต้นมา สมาคมการค้าการส่งเสริมผู้ประกอบธุรกิจไทย-ซานตง ไม่เพียงแต่ประสบความสำเร็จในด้านการส่งเสริมความร่วมมือทางเศรษฐกิจไทย-จีน แต่ยังมีส่วนร่วมในกิจกรรมการกุศลเพื่อสนับสนุนการพัฒนาของสังคมไทย กิจกรรมการบริจาคในครั้งนี้ถือเป็นการกระชับความสัมพันธ์ฉันมิตรระหว่างจีนและไทย และยังสะท้อนให้เห็นถึงความรับผิดชอบในการตอบแทนต่อสังคมของสมาคมการค้าการส่งเสริมผู้ประกอบธุรกิจไทย-ซานตง และผู้ประกอบการจีนในประเทศไทย",
     "category": "ประชาสัมพันธ์",
     "date": "2024-09-13T07:07:57+00:00",
     "publisher": "Dailynews",
     "url": "https://www.dailynews.co.th/news/3859263/"
}{
     "data": "นายวงษ์สรรค์ สาครเสถียร ประธานกรรมการสหกรณ์การเกษตรบ้านค่าย จำกัด จ.ระยอง เปิดเผยว่า ปัจจุบัน สหกรณ์การเกษตรบ้านค่าย จำกัด มีสมาชิก 3 048 คน มีทุนดำเนินงาน ทั้งสิ้น 990 ล้านบาท  แหล่งเงินทุนส่วนใหญ่มาจากสมาชิก ดำเนินธุรกิจการให้สินเชื่อ เงินรับฝาก และจัดหาสินค้ามาจำหน่าย มีปริมาณธุรกิจรวม 933 ล้านบาท นอกจากสหกรณ์จะให้ความสำคัญด้านการบริหารจัดการสหกรณ์ที่เกิดประโยชน์แก่สมาชิกแล้ว สหกรณ์มีการพัฒนาเพื่อสร้างความเข้มแข็งให้กับสหกรณ์มาอย่างต่อเนื่อง สหกรณ์ได้นำผลจากการตรวจสุขภาพทางการเงินของสหกรณ์ด้วยโปรแกรมเฝ้าระวังและเตือนภัยทางการเงินของสหกรณ์และกลุ่มเกษตรกร (CFSAWS:ss) มาติดตามผลการดำเนินงานและพัฒนาปรับปรุงการทำงานทุกไตรมาส พร้อมทั้งส่งเสริมให้สมาชิกสหกรณ์ได้ตรวจสอบความถูกต้องข้อมูลตนเองกับสหกรณ์ว่าถูกต้องตรงกัน ผ่าน Application SmartMember ทำให้ ณ วันนี้สมาชิกเกิดความเชื่อมั่นกับสหกรณ์ อีกทั้งสหกรณ์ยังได้รับผลการประเมินความเข้มแข็งของสหกรณ์ อยู่ในชั้น 1 ติดต่อกันหลายปี ด้าน นางสาวอัญมณี ถิรสุทธิ์ อธิบดีกรมตรวจบัญชีสหกรณ์ เปิดเผยว่า  สหกรณ์ก่อตั้งเมื่อปี 2505 จนถึงทุกวันนี้ที่สามารถบริหารสหกรณ์เป็นสหกรณ์การเกษตรขนาดใหญ่ มีสมาชิกรวมกว่า 3 พันคน การเติบโตทางตัวเลขอย่างต่อเนื่องแสดงถึงความมั่นคงและการบริหารจัดการที่ดีจากความร่วมมือร่วมใจของคณะกรรมการ ฝ่ายบริหาร ฝ่ายตรวจสอบ และสมาชิก ทำให้สหกรณ์สามารถดำรงประโยชน์แก่สมาชิกได้ ตามหลักการของสหกรณ์อย่างแท้จริง ซึ่งกรมตรวจบัญชีสหกรณ์ ได้เข้ามาช่วยเติมเต็มองค์ความรู้ด้านการเงินการบัญชี และการนำเทคโนโลยี นวัตกรรมต่างๆ มาใช้ในการบริหารจัดการสหกรณ์ให้มีประสิทธิภาพ สร้างความเชื่อมั่นให้สมาชิก จากการทำบัญชีด้วยมือมาสู่การใช้เทคโนโลยีที่ทันสมัย ไม่ว่าจะเป็นโปรแกรมระบบบัญชีสหกรณ์ครบวงจร ที่ทำให้สหกรณ์ปิดบัญชีได้เร็วขึ้น โปรแกรมเฝ้าระวังและเตือนภัยทางการเงินของสหกรณ์และกลุ่มเกษตรกร (CFSAWS:ss)  ที่สหกรณ์นำมาใช้ตรวจสุขภาพทางการเงินเพื่อการวิเคราะห์และเฝ้าระวังได้ นวัตกรรม SmartManage สำหรับคณะกรรมการสหกรณ์ ติดตามผลการดำเนินงานของสหกรณ์ได้ทุกระยะ สามารถนำมาใช้พัฒนาปรับปรุงการดำเนินงานของสหกรณ์ได้ นอกจากนี้ยังส่งเสริมการใช้นวัตกรรม SmarMember สำหรับสมาชิกสหกรณ์ ใช้ตรวจสอบธุรกรรมทางการเงินของตนเองกับสหกรณ์ได้ตลอดเวลา ผ่านอุปกรณ์ Smart Phone โดยไม่ต้องเข้ามาที่ทำการสหกรณ์ ซึ่งเป็นการช่วยป้องกันและป้องปรามการทุจริตที่อาจเกิดขึ้นได้ นอกจากนี้ สหกรณ์ ยังได้เข้าร่วมโครงการ THINK & DO TOGETHER ซึ่งเป็นโครงการที่ผู้เกี่ยวข้อง 5 ฝ่าย ทั้งสหกรณ์ ผู้ตรวจการสหกรณ์ ผู้สอบบัญชีได้ร่วมกันวิเคราะห์แต่ละมุมว่าสหกรณ์มีจุดอ่อนที่ใด ร่วมกันให้ข้อเสนอแนะ ชี้ให้เห็นจุดเด่นและจุดที่ต้องปรับปรุงแก้ไข วางแผนและติดตามผลซึ่งเป็นประโยชน์ต่อการพัฒนาสหกรณ์ได้เป็นอย่างดี จากผลการประเมินความเข้มแข็งของสหกรณ์ ทั้ง 4 มิติ จากรายงานทางการเงิน สหกรณ์ได้รับการจัดอยู่ชั้น 1 กรมตรวจบัญชีสหกรณ์อยากเห็นสหกรณ์ได้รับการประเมินอยู่ในชั้น 1 ตลอดไป ทั้งนี้ กรมฯ จะได้มีการพัฒนาเทคโนโลยีใหม่ๆ เพื่อเสริมสร้างให้สหกรณ์มีความมั่นคงและเข้มแข็ง สามารถเป็นที่พึ่งให้แก่สมาชิกและประชาชนต่อไป",
     "category": "เกษตร",
     "date": "2024-09-13T07:08:29+00:00",
     "publisher": "Dailynews",
     "url": "https://www.dailynews.co.th/news/3859219/"
}{
     "data": "มหาวิทยาลัยเทคโนโลยีพระจอมเกล้าพระนครเหนือ (มจพ.) จัดกิจกรรม KMUTNB OPEN HOUSE (ADMISSION 2025) “มจพ. นวัตกรรมและความยั่งยืน : ร่วมกันเพื่อวันพรุ่งนี้ (KMUTNB Innovation & Sustainability : Together for Tomorrow) ณ มจพ. กรุงเทพมหานคร และวิทยาเขตระยอง ในวันที่ 4-5 ตุลาคม 2567 เวลา 09.00-16.00 น. ณ ลานอเนกประสงค์ และคณะต่าง ๆ ภายในมหาวิทยาลัยเทคโนโลยีพระจอมเกล้าพระนครเหนือ ทั้ง 2 วิทยาเขต กิจกรรมเปิดบ้านครั้งนี้จะเป็นประโยชน์อย่างยิ่งต่อนักเรียน นักศึกษาที่กำลังศึกษาหรือใกล้จะสำเร็จการศึกษา เพื่อวางแผนและเตรียมตัวเข้าศึกษาต่อระดับอุดมศึกษาได้ทราบรายละเอียดหลักสูตร สาขาวิชา การจัดการเรียนการสอนของแต่ละคณะ รวมถึงได้สัมผัสถึงบรรยากาศและสภาพแวดล้อมภายในมหาวิทยาลัยและคณะต่าง ๆ รวมทั้งกิจกรรมอื่น ๆ ที่น่าสนใจอีกมากมาย มหาวิทยาลัยเทคโนโลยีพระจอมเกล้าพระนครเหนือ (มจพ.) ขอเชิญทุกท่านเข้าร่วมงาน KMUTNB OPEN HOUSE 2025  เปิดให้เข้าชมฟรี ไม่มีค่าใช้จ่าย ผู้สนใจเข้าร่วมงานลงทะเบียนสแกน QR CODE ได้ล่วงหน้า หรือติดตามรายละเอียดได้ที่https://openhouse.kmutnb.ac.thสอบถามเพิ่มเติม โทรศัพท์ 0-2555-2000 ต่อ 1626-1628  1121  1666  2091 หรือเพจหลักของมหาวิทยาลัยwww.kmutnb.ac.th",
     "category": "ประชาสัมพันธ์",
     "date": "2024-09-13T07:11:10+00:00",
     "publisher": "Dailynews",
     "url": "https://www.dailynews.co.th/news/3858397/"
}{
     "data": "เรียกได้ว่าเป็นสถานการณ์ที่ประชาชนชาวไทยให้ความสนใจ และส่งความห่วงใยกันอย่างต่อเนื่อง สำหรับสถานการณ์ฝนตกหนักต่อเนื่อง ในพื้นที่จังหวัดเชียงราย ส่งผลให้เกิดอุทกภัยขึ้นในพื้นที่ ประชาชนได้รับความเดือดร้อน และเสียหายเป็นจำนวนมาก หลายหน่วยงานทั้งภาครัฐและเอกชน ต่างก็รวมใจกัน ร่วมส่งกำลังใจให้กับพี่น้องผู้ประสบภัยอย่างคับคั่ง ทั้งร่วมบริจาคของ บริจาคเงิน หรือวัตถุดิบ อาหาร รวมไปถึงเดินทางไปช่วยเหลือผู้ประสบภัยถึงพื้นที่ ตามที่เสนอข่าวไปแล้วนั้น ล่าสุดผู้ใช้เฟซบุ๊ก “บูรพรรณ์ อุทัยพัฒน์” ได้โพสต์ข้อความช่วยเหลือในกลุ่ม “ชุมชนคนแม่สาย” เนื่องจากมีคนติดอยู่ในบ้านและยังออกมาไม่ได้ จึงต้องการความช่วยเหลืออย่างเร่งด่วน เนื่องจากครอบครัวของลูกชายเพื่อน ติดอยู่ในบ้านเป็นเวลา 4 วันแล้ว อีกทั้งอาหารและน้ำใกล้จะหมดแล้ว โดยผู้โพสต์ ระบุข้อความว่า“ลูกชายเพื่อนฝากแจ้งครับ พ่อแม่และป้ายังไม่ได้ออกมาครับ จึงขอความช่วยเหลือด่วนต้องการความช่วยเหลือ ในพื้นที่สีแดง ตลาดสายลมจอย ครอบครัวติดในบ้าน 4 วันแล้วครับ มีผู้ชาย 1 คน ผู้หญิง 1 คน ผู้พิการ 1 คนครับ มีผู้พิการเป็นหญิงชรา เดินไม่ค่อยคล่อง อาหารและน้ำยังไม่ได้รับ ตอนนี้น่าจะหมดแล้ว ตอนนี้ต้องการอพยพด่วนครับ โทรศัพท์ทางบ้านแบตหมด ติดไม่ได้ 2 วันแล้ว ติดต่อเบอร์ผมได้ครับ 08-7575-5897” ขอบคุณข้อมูล : บูรพรรณ์ อุทัยพัฒน์",
     "category": "ทั่วไทย",
     "date": "2024-09-13T07:13:07+00:00",
     "publisher": "Dailynews",
     "url": "https://www.dailynews.co.th/news/3859081/"
}{
     "data": "เมื่อเวลา 10.50 น. วันที่ 13 ก.ย. 2567 ที่รัฐสภา มีการประชุมร่วมรัฐสภา ที่มีนายมงคล สุระสัจจะ ประธานวุฒิสภา ในฐานะรองประธานรัฐสภา ทำหน้าที่ประธานในที่ประชุม เพื่อพิจารณาเรื่องด่วน คณะรัฐมนตรีแถลงนโยบายต่อรัฐสภา ตามรัฐธรรมนูญ มาตรา 162 ต่อเนื่องเป็นวันที่ 2 โดยนายเผ่าภูมิ โรจนสกุล รมช.คลัง ได้ชี้แจงเกี่ยวกับนโยบายโครงการดิจิทัลวอลเล็ต โดยยืนยันว่า โครงการดิจิทัลวอลเล็ต คือการส่งเสริมให้การคลังแข็งแรง โดยการกระจายเม็ดเงินต้องเกิดในเดือน ก.ย. นี้ ส่วนภาคการผลิตที่ยังไม่ฟื้น กระทรวงการคลังประคองด้วยสินเชื่อ และสินเชื่อดอกเบี้ยต่ำผ่านธนาคาร (ซอฟต์โลน) รวมถึงกลไกค้ำประกันสินเชื่อกับเอสเอ็มอี เพื่อให้ธนาคารปล่อยสินเชื่อ กลไกดังกล่าว เพื่อประคองการผลิต เพื่อรอการบริโภคเข้ามาเชื่อม ผ่านโครงการดิจิทัลวอลเล็ต รมช.คลัง ชี้แจงต่อว่า สิ่งที่รัฐบาลเห็น และทำเป็นดีเอ็นเอ คือ ใช้เงินใหม่ ที่ผ่านมารัฐบาล นายเศรษฐา ทวีสิน อดีตนายกรัฐมนตรี เดินสายไปต่างประเทศเพื่อดึงนักลงทุนต่างชาติเข้ามา การเสนอเอ็นเตอร์เทนเมนต์คอมเพล็กซ์ จึงเป็นการลงทุนใหม่ให้ต่างชาติมาลงทุนในไทย สร้างงานสร้างอาชีพ รวมถึงการแก้ไขกฎหมายเพื่อดึงสถาบันการเงิน หลักทรัพย์ มาตั้งถิ่นฐานในไทย เพื่อเป็นเงินที่นอกงบประมาณให้เศรษฐกิจโตก้าวกระโดด “การบริหารหนี้สามกองของประเทศ ดึงเงินใหม่เข้ามาในประเทศนอกจากงบประมาณ หากอ่านและจับแกนความคิด จะมองเห็นนโยบายรัฐบาลว่าเดินไปสู่จุดไหน” รมช.คลัง กล่าว.",
     "category": "การเมือง",
     "date": "2024-09-13T07:13:58+00:00",
     "publisher": "Dailynews",
     "url": "https://www.dailynews.co.th/news/3858737/"
}{
     "data": "สำนักข่าวเอเอฟพี รายงานจากกรุงวอชิงตัน สหรัฐอเมริกา เมื่อวันที่ 13 ก.ย. ว่า กฎระเบียบที่กระทรวงการคลังสหรัฐเสนอ ได้รับการออกแบบมาเพื่อดำเนินการเก็บภาษีขั้นต่ำแบบทางเลือกสำหรับนิติบุคคล (ซีเอเอ็มที) ซึ่งเป็นส่วนหนึ่งของกฎหมายลดอัตราเงินเฟ้อ (ไออาร์เอ) ของประธานาธิบดีโจ ไบเดน ผู้นำสหรัฐ กระทรวงการคลังสหรัฐ ระบุในแถลงการณ์ว่า กฎระเบียบดังกล่าวมีผลบังคับใช้กับบริษัทที่มีกำไรเฉลี่ยมากกว่า 1 000 ล้านดอลลาร์สหรัฐ (ราว 33 000 ล้านบาท) ซึ่งในปัจจุบัน บริษัทเหล่านี้จ่ายภาษีนิติบุคคลจากกำไรที่ปรับปรุง น้อยกว่า 15% ต่อปี อย่างไรก็ตาม การประกาศกฎระเบียบใหม่จะบังคับใช้ข้อกำหนดตามกฎหมายที่ระบุว่า บริษัทยักษ์ใหญ่ต้องจ่ายภาษีขั้นต่ำ 15% จากกำไรที่รายงานต่อผู้ถือหุ้น NEW – The US Treasury Department unveiled new proposals Thursday to implement a rule requiring some of America’s largest corporations to pay a minimum corporate tax rate of 15 percent.https://t.co/q7KgA5j7Gk ด้านนายวอลลี อาเดเยโม รมช.การคลังสหรัฐ กล่าวว่า บริษัทที่มีกำไรมากที่สุดบางแห่งในสหรัฐ รายงานผลกำไรที่สูงเป็นประวัติการณ์ต่อผู้ถือหุ้น แต่ในขณะเดียวกัน พวกเขาก็ใช้กลยุทธ์ภาษีที่ซับซ้อน เพื่อจ่ายภาษีเพียงเล็กน้อย ซึ่งมักต่ำกว่าอัตราภาษีของพยาบาล  นักดับเพลิง  เจ้าหน้าที่ตำรวจ และครู “ความสามารถในการใช้นักบัญชีและทนายความ เพื่อลดภาระภาษีให้เป็นศูนย์ ทำให้บริษัทมูลค่าหลายพันล้านดอลลาร์สหรัฐ มีข้อได้เปรียบในการแข่งขัน เหนือธุรกิจขนาดเล็ก” อาเดเยโม กล่าวในแถลงการณ์สรุป ก่อนการเผยแพร่ข้อเสนอใหม่ ขณะที่ นายเลล เบรนาร์ด ที่ปรึกษาด้านเศรษฐกิจแห่งชาติของทำเนียบขาว กล่าวกับผู้สื่อข่าวว่า ภาษีนิติบุคคลขั้นต่ำ ถือเป็นเรื่องสำคัญสำหรับวาระความเป็นธรรมด้านภาษี ของรัฐบาลวอชิงตัน ซึ่งสิ่งนี้จะช่วยปรับสมดุลการแข่งขันสำหรับธุรกิจขนาดเล็กได้. เครดิตภาพ : AFP",
     "category": "ต่างประเทศ",
     "date": "2024-09-13T07:15:59+00:00",
     "publisher": "Dailynews",
     "url": "https://www.dailynews.co.th/news/3858955/"
}{
     "data": "เมื่อวันที่ 12 ก.ย. นายบัญชา เชาวรินทร์ ผู้ว่าราชการจังหวัดสระบุรี พร้อมด้วย นางจิตตินันท์ เชาวรินทร์ นายกเหล่ากาชาดจังหวัดสระบุรี นพ.ประสิทธิ์ชัย มั่งจิตร รองนายแพทย์สาธารณสุขจังหวัดสระบุรี นางกันตา ดีเติม พัฒนาสังคมและความมั่นคงของมนุษย์จังหวัดสระบุรี นายสันทัศน์ รันดาเว นายอำเภอเฉลิมพระเกียรติ สระบุรี นายธนภัทร ช่อมะกอก นายกองค์การบริหารส่วนตำบลบ้านแก้ง นายชยกร จันทภาพรึก กำนันตำบลบ้านแก้ง คณะกรรมการสมาชิกเหล่ากาชาดจังหวัดสระบุรี สมาชิกชมรมแม่บ้านมหาดไทย จังหวัดสระบุรี หัวหน้าส่วนราชการฯ ลงพื้นที่ติดตามการขับเคลื่อนงาน โคกหนองนา โดยร่วมปลูกต้นตะแบกนาและปล่อยพันธุ์ปลา แปลงของนายดิเรก นาดี ตำบลบ้านแก้ง อำเภอเฉลิมพระเกียรติ ซึ่งโคกหนองนาโมเดล เป็นการจัดการพื้นที่ทางการเกษตรอย่างยั่งยืน โดยการออกแบบพื้นที่ให้มี 3 องค์ประกอบหลัก คือ “โคก” พื้นที่สูง สำหรับปลูกป่า ปลูกพืชผัก ปลูกที่อยู่อาศัย “หนอง” สำหรับกักเก็บน้ำ ใช้ในการชลประทาน “นา” สำหรับทำนา และปลูกข้าว เพื่อให้เกษตรกรสามารถทำการเกษตร พร้อมกับ บริหารจัดการน้ำได้อย่างยั่งยืน สามารถดำรงชีวิตอยู่ได้อย่างพอเพียง ตามแนวคิดเกษตรทฤษฎีใหม่ อันเป็นแนวพระราชดำริ หรือ “ศาสตร์พระราชา” จากนั้น ลงพื้นที่ตรวจเยี่ยมบ้าน คณะกรรมการพัฒนาคุณภาพชีวิตระดับอำเภอ (พชอ.) และมอบของสงเคราะห์ให้แก่นายสังวาล เดชา บ้านเลขที่ 37 ตำบลบ้านแก้ง อำเภอเฉลิมพระเกียรติ สระบุรี จังหวัดสระบุรี ซึ่งการขับเคลื่อน พชอ. ในจังหวัดสระบุรี ร่วมกันทุกภาคส่วน ขับเคลื่อนการพัฒนาคุณภาพชีวิต คนสระบุรีไม่ทอดทิ้งกัน โดยร่วมค้นหา และสำรวจกลุ่มเปราะบาง ได้แก่ ผู้ป่วยระยะฟื้นฟู คนพิการ ผู้ป่วยติดบ้านติดเตียง ผู้ป่วยระยะประคับประคอง ผู้ใช้สารเสพติดหลังพ้นโทษจากเรือนจำ และกลุ่มเปราะบางอื่นๆ ในระดับตำบลให้ครอบคลุมและต่อเนื่อง มีการช่วยเหลือกลุ่มเป้าหมายแบบบูรณาการ และมีส่วนร่วมจากทุกภาคส่วน ดำเนินการแบบเข้าใจ ได้ใจคนที่รับการช่วยเหลือ และผู้ร่วมช่วยเหลือรู้สึกดีมีความสุข อยากช่วยเหลือต่อ เน้นคุณภาพมากกว่าปริมาณ และให้ทำอย่างต่อเนื่อง เพื่อให้เกิดความยั่งยืน",
     "category": "ท้องถิ่น",
     "date": "2024-09-13T07:16:17+00:00",
     "publisher": "Dailynews",
     "url": "https://www.dailynews.co.th/news/3859201/"
}{
     "data": "นายสุวัฐน์ วงศ์สุวัฒน์ รองอธิบดีกรมประมง ในฐานะโฆษกกรมประมง เปิดเผยว่า  นายบัญชา สุขแก้ว อธิบดีกรมประมง มีความห่วงใยประชาชนในพื้นที่จังหวัดเชียงรายที่ได้รับผลกระทบจากสถานการณ์ดังกล่าว จึงได้จัดกำลังเจ้าหน้าที่พร้อมนำเรือตรวจการประมง จำนวน 14 ชุดปฏิบัติการ อาทิ ศูนย์ป้องกันและปราบปรามประมงน้ำจืดลำปาง ศูนย์ป้องกันและปราบปรามประมงน้ำจืดพิษณุโลก ศูนย์ป้องกันและปราบปรามประมงน้ำจืดกาฬสินธุ์ ศูนย์ป้องกันและปราบปรามประมงน้ำจืดพระนครศรีอยุธยา และศูนย์ป้องกันและปราบปรามประมงน้ำจืดนครราชสีมา บูรณาการร่วมกับสำนักงานประมงจังหวัดเชียงรายออกให้การช่วยเหลือผู้ประสบอุทกภัย ผู้สูงอายุ ผู้พิการ และครัวเรือนเปราะบาง ออกจากพื้นที่น้ำท่วมหนักโดยเฉพาะจุดที่เข้าถึงยาก เพื่อช่วยบรรเทาความเดือดร้อน ให้แก่พี่น้องประชาชนในเบื้องต้น ทั้งนี้กำชับให้เจ้าหน้าที่กรมประมงทั้งในส่วนกลาง และส่วนภูมิภาคติดตามสถานการณ์อุทกภัยอย่างใกล้ชิด พร้อมประชาสัมพันธ์ให้ข้อมูลสถานการณ์อุทกภัยอย่างต่อเนื่อง เพื่อป้องกันการเกิดผลกระทบหรือความเสียหายด้านการประมง ตามนโยบายของกระทรวงเกษตรและสหกรณ์ที่ได้สั่งการให้กรมประมงเตรียมความพร้อมและเร่งดำเนินการช่วยเหลือเกษตรกรผู้ประสบภัยพิบัติด้านการเกษตร กรมประมง ขอเป็นกำลังใจให้พี่น้องผู้ประสบอุทกภัยทุกท่านผ่านวิกฤตนี้ไปโดยเร็ว อย่างไรก็ตาม หลังเข้าสู่สภาวะปกติแล้ว กรมประมงจะเร่งดำเนินการสำรวจตรวจสอบความเสียหาย และเตรียมการให้ความช่วยเหลือเกษตรกร ตามระเบียบของกระทรวงการคลังว่าด้วยเงินทดรองราชการ เพื่อช่วยเหลือผู้ประสบภัยพิบัติกรณีฉุกเฉิน พ.ศ. 2562 และหลักเกณฑ์วิธีปฏิบัติปลีกย่อยเกี่ยวกับการให้ความช่วยเหลือด้านการเกษตรผู้ประสบภัยพิบัติกรณีฉุกเฉิน พ.ศ. 2564 โดยเร็วต่อไป ทั้งนี้ ขอให้ประชาชนติดตามสถานการณ์น้ำอย่างใกล้ชิด และสำหรับประชาชนในพื้นที่ประสบอุทกภัยที่ต้องการความช่วยเหลือสามารถติดต่อขอรับความช่วยเหลือผ่านทางเฟซบุ๊กแฟนเพจ  “กองตรวจการประมง” หรือติดต่อได้ที่กองตรวจการประมง กรมประมง เบอร์โทรศัพท์ 06 1995 1991 ตลอด 24 ชั่วโมง",
     "category": "เกษตร",
     "date": "2024-09-13T07:19:12+00:00",
     "publisher": "Dailynews",
     "url": "https://www.dailynews.co.th/news/3859323/"
}{
     "data": "ดร.กฤษดา สังข์สิงห์ ผู้อำนวยการสถาบันวิจัยยาง เปิดเผยหลังเป็นประธานในพิธีเปิดกิจกรรมการประกวดนวัตกรรมด้านยางพารา ประจำปี 2567 สำหรับบุคคลภายนอก ว่า การยางแห่งประเทศไทย (กยท.) โดยสถาบันวิจัยยาง ได้ให้ความสำคัญกับวัตถุดิบยางพารา ซึ่งถือเป็นพืชเศรษฐกิจสำคัญของประเทศ ควบคู่ไปกับการสร้างสรรค์นวัตกรรมด้านยางพาราเพื่อความยั่งยืน ดำเนินการจัดกิจกรรมประกวดนวัตกรรมด้านยางพารา ประจำปี 2567 ขึ้น โดยเปิดโอกาสให้บุคคลภายนอก ตั้งแต่ บุคคลทั่วไป เกษตรกรชาวสวนยาง นักเรียน นักศึกษา นักวิจัย นักวิชาการ รวมถึงอาจารย์ สามารถสมัครเข้าร่วมส่งผลงานนวัตกรรมและสิ่งประดิษฐ์ด้านยางพาราได้ โดยนวัตกรรมที่นำเสนอภายในการประกวดครั้งนี้จะถูกนำไปพัฒนาต่อยอดเป็นผลิตภัณฑ์ที่มีคุณค่าในเชิงพาณิชย์และนำไปประยุกต์ใช้ในหลายอุตสาหกรรม ซึ่งนอกจากจะช่วยเพิ่มศักยภาพในการแข่งขันด้านยางพาราในตลาดแล้ว ยังเป็นการส่งเสริมให้เกิดการใช้ยางภายในประเทศ เพิ่มมูลค่าให้กับยางพารา และยกระดับคุณภาพชีวิตแก่ชาวสวนยางที่เปรียบเสมือนต้นน้ำของห่วงโซ่อุปทานของยางพารา ตลอดจนให้ความสำคัญกับการผลักดันให้ยางพาราเป็นส่วนหนึ่งในการขับเคลื่อนเศรษฐกิจของประเทศไทย การประกวดนวัตกรรมด้านยางพารา ประจำปี 2567 มีผู้เข้าร่วมนำเสนอผลงานจำนวน 67 ทีม และคณะกรรมการผู้ทรงคุณวุฒิพิจารณาคัดเลือกเหลือ 29 ทีม เข้านำเสนอผลงานในวันนี้ ทั้งนี้ กยท. ได้แบ่งการประกวดออกเป็นนวัตกรรมด้านต้น และด้านกลางน้ำ-ปลายน้ำ โดยแบ่งรางวัลตามประเภทการประกวดคือ รางวัลสิ่งประดิษฐ์ระดับภูมิปัญญาท้องถิ่น รางวัลสิ่งประดิษฐ์ระดับมัธยมศึกษาและอาชีวศึกษา รางวัลสิ่งประดิษฐ์ระดับอุดมศึกษาและบัณฑิตศึกษา และรางวัลสิ่งประดิษฐ์ระดับอาจารย์หรือนักวิจัย โดยบรรยากาศการประกวดในวันนี้ มีการนำเสนอนวัตกรรมด้านยางพาราหลากหลายรูปแบบและน่าสนใจ ซึ่งถือเป็นการยกระดับวัตถุดิบยางพาราสู่ผลิตภัณฑ์ที่สามารถนำไปประยุกต์ใช้ได้ในภาคอุตสาหกรรมได้จริง สำหรับผลการประกวดนวัตกรรมด้านยางพารา ประจำปี 2567 มีผู้ที่ได้รับรางวัลชนะเลิศประเภทต่างๆ ดังนี้ ระดับภูมิปัญญาท้องถิ่น (ด้านต้นน้ำ) รางวัลรองชนะเลิศอันดับ 1 ได้แก่ เครื่องผสมน้ำยางอัตโนมัติสำหรับผลิตยางแผ่นดิบด้วยรางตะกงแบบเดี่ยว โดย นายณัฐพล ช่วยเทศ ระดับภูมิปัญญาท้องถิ่น (ด้านปลายน้ำ) รางวัลชนะเลิศ ได้แก่ อิฐดินไม่เผาจากขี้เลื่อยไม้ยางพาราผสมไฮเดรตไลม์  โดย นางสาวชลธิชา เดชทองคำ ระดับมัธยมศึกษาและอาชีวศึกษา (ด้านต้นน้ำ) รางวัลชนะเลิศ ได้แก่ Dr.Rub : แพลตฟอร์มปัญญาประดิษฐ์สําหรับวินิจฉัยโรคที่ปรากฏบนใบยางพารา จาก โรงเรียนวิทยาศาสตร์จุฬาภรณราชวิทยาลัยปทุมธานี ระดับมัธยมศึกษาและอาชีวศึกษา (ด้านกลางน้ำ) รางวัลชนะเลิศ ได้แก่ Watex : นวัตกรรมระบบบําบัดน้ำเสียจากอุตสาหกรรมผลิตน้ำยางข้นด้วยเทคนิคโฟโตอิเล็กโตรคะตะไลติก จากขั้วไฟฟ้า FTO/WO_3/BiVO_4 ประสิทธิภาพสูง จาก โรงเรียนวิทยาศาสตร์จุฬาภรณราชวิทยาลัยปทุมธานี ระดับมัธยมศึกษาและอาชีวศึกษา (ด้านปลายน้ำ) รางวัลชนะเลิศ ได้แก่ Geoblock นวัตกรรมผงจีโอพอลิเมอร์จากเถ้าลอยไม้ยางพาราผสมแบไรต์สําเร็จรูปสําหรับการใช้งานในสภาพแวดล้อมทะเล จาก โรงเรียนวิทยาศาสตร์จุฬาภรณราชวิทยาลัยปทุมธานี ระดับอุดมศึกษาและบัณฑิตศึกษา (ด้านต้นน้ำ) รางวัลชนะเลิศ ได้แก่ นวัตกรรมน้ำยางยั่งยืน: การใช้สารรักษาสภาพน้ำยางใหม่แทน TMTD/ZnO จาก มหาวิทยาลัยมหิดล ระดับอุดมศึกษาและบัณฑิตศึกษา (ด้านปลายน้ำ) รางวัลชนะเลิศ ได้แก่ การพัฒนาถ่านกัมมันต์จากขี้เลื่อยไม้ยางพาราโดยการแปรรูปสองขั้นตอนเพื่อใช้เป็นวัสดุฟอกสีในอุตสาหกรรมอาหาร จาก มหาวิทยาลัยวลัยลักษณ์ ระดับอาจารย์และนักวิจัย (ด้านปลายน้ำ) รางวัลชนะเลิศ ได้แก่ นวัตกรรมน้ำยางและผลิตภัณฑ์จากน้ำยางธรรมชาติปราศจากโปรตีนก่อภูมิแพ้ : พลังแห่งเทคโนโลยีเพื่อความยั่งยืน จาก มหาวิทยาลัยมหิดล",
     "category": "เกษตร",
     "date": "2024-09-13T07:19:49+00:00",
     "publisher": "Dailynews",
     "url": "https://www.dailynews.co.th/news/3857957/"
}{
     "data": "เมื่อวันที่ 13 ก.ย. ที่ทำเนียบรัฐบาล น.ส.แพทองธาร​ ชินวัตร นายกรัฐมนตรี​ เดินทางโดยรถยนต์​ส่วนตัว​ หมายเลขทะเบียน​ ขจ​ 995 กรุงเทพ​มหานคร​ แต่งกายด้วยชุดผ้าไทยสีครีมงาช้าง เข้าทำเนียบรัฐบาล เพื่อนำคณะเข้าสักการะสิ่งศักดิ์สิทธิ์ประจำทำเนียบรัฐบาล โดยมีรองนายกรัฐมนตรีและคณะรัฐมนตรีพรรคเพื่อไทย เข้าร่วมด้วย อาทิ​ นายภูมิธรรม​ เวชยชัย​ รองนายกรัฐมนตรีและรมว.กลาโหม นายสุริยะ​ จึง​รุ่งเรือง​กิจ​ รองนายก​รัฐมนตรี​และ​รมว.คมนาคม​ นายประเสริฐ​ จันทรรวงทอง​ รองนายกรัฐมนตรีและรมว.ดิจิทัลเพื่อ​เศรษฐกิจและสังคม นายพิชัย​ ชุนหวชิร​ รองนายกรัฐมนตรีและรมว.การคลัง นายอนุทิน​ ชาญวีรกูล​ รองนายกรัฐมนตรีและรมว.มหาดไทย น.ส.ธีรรัตน์​ สำเร็จวาณิชย์ รมช.มหาดไทย น.ส.จิราพร​ สินธุ​ไพร​ ประจำสำนักนายกรัฐมนตรี นายชูศักดิ์​ ศิรินิล​ รัฐมนตรีประจำ​สำนักนายก​รัฐมนตรี​ เข้าสักการะสิ่งศักดิ์สิทธิ์ประจำทำเนียบรัฐบาล​ พระพรหมบริเวณด้านบนตึกไทยคู่ฟ้า​ ในเวลา​ 07.39 น.​ ก่อนที่นายกรัฐมนตรี​และคณะ จะลงมายังสักการะ​ศาลพระภูมิเจ้าที่ ศาลตา​ยาย​ ยังบริเวณด้านล่าง​ โดยระหว่างที่นายกรัฐมนตรีและคณะกำลังสักการะศาลอยู่นั้น ตรงกับช่วงเวลา 08.00 น. จึงทำให้นายกรัฐมนตรีและคณะ หยุดการไหว้ศาลและร้องเพลงชาติร่วมกัน ​ซึ่งหลังสักการะ​ศาลพระภูมิ​ ศาลศาลยาย​เสร็จสิ้น​ ผู้สื่อข่าวได้อวยพรวันคล้ายวันเกิด​ นายอนุทิน ครบรอบ​ 58 ปี​ ซึ่งนายกรัฐมนตรีได้กล่าวว่า​ เราร้องเพลงกันไปแล้ว​ เมื่อกี้นี้​ ขณะที่นายอนุทินยกมือรับไหว้ขอบคุณผู้สื่อข่าว และกล่าวว่า นายกฯ ให้พรแล้ว นายกรัฐมนตรีจึงกล่าวต่อว่า​ “อาหนูถึงกับตกใจ” ซึ่งนายกรัฐมนตรีได้กล่าวกับผู้สื่อข่าวว่า ปล่อยเลยนะ ขออนุญาตไปเปลี่ยนชุด จะเดินทางไปดูพื้นที่ที่จังหวัดเชียงราย และเมื่อผู้สื่อข่าวถามว่า มาไหว้สิ่งศักดิ์สิทธิ์วันนี้รู้สึกอย่างไรบ้าง น.ส.แพทองธาร กล่าวว่า ดีค่ะ​ พร้อมบอกว่า วิวที่มองมาจากข้างบนตึกไทยสวยเลย ส่วนการเข้ามาสักการะสิ่งศักดิ์สิทธิ์ที่ทำเนียบรัฐบาล ตนได้คุยกับรองนายกฯ และรัฐมนตรี เป็นการเริ่มต้นที่ดีเพื่อที่จะได้สบายใจ เมื่อถามย้ำว่าได้ขอพรสิ่งศักดิ์สิทธิ์อะไรหรือไม่ น.ส.แพทองธาร กล่าวว่า “ไม่บอกเดี๋ยว ถ้าบอกพรที่ขอจะไม่เป็นจริง” เมื่อถามว่าเมื่อวานนี้ (12 ก.ย.) นายกรัฐมนตรี ได้มีการเข้ามาสักการะสิ่งศักดิ์สิทธิ์ที่ทำเนียบรัฐบาลเป็นการส่วนตัวแล้ว สำหรับฤกษ์ดีของนายกฯ คือเมื่อวานหรือวันนี้ น.ส.แพทองธาร หันมายิ้มให้กับสื่อมวลชน พร้อมกลับบอกว่า “จริงๆ แล้ว ความในใจคืออยากให้คุณแม่มา เพราะคุณแม่ไม่ชอบออกสื่อ” โดยในวันนี้ นายพีระพันธุ์ สาลีรัฐวิภาค รองนายกรัฐมนตรีและรมว.พลังงาน ไม่ได้เดินทางเข้ามาร่วมสักการะสิ่งศักดิ์สิทธิ์ประจำทำเนียบรัฐบาล พร้อมกับนายกรัฐมนตรีและคณะ อย่างไรก็ตามในโหราศาสตร์จีน วันศุกร์ที่ 13 ก.ย. 67 ถือเป็นฤกษ์วันมังกร ซึ่งถือว่าฤกษ์ดี ในช่วง 07.00-​09.00 น.​ ส่วนทางความเชื่อของไทย ถือเป็นวันดิถีสิทธิโชค",
     "category": "การเมือง",
     "date": "2024-09-13T07:23:28+00:00",
     "publisher": "Dailynews",
     "url": "https://www.dailynews.co.th/news/3857851/"
}{
     "data": "เมื่อวันที่ 13 ก.ย. นายสิริพงศ์ อังคสกุลเกียรติ ผู้ช่วยรัฐมนตรีว่าการกระทรวงศึกษาธิการ ในฐานะโฆษกกระทรวงศึกษาธิการ เปิดเผยถึงกรณีข้อสงสัยเกี่ยวกับการสอบบรรจุพนักงานราชการตำแหน่งครู ในสังกัดสำนักงานเขตพื้นที่การศึกษามัธยมศึกษา (สพม.) จังหวัดสระแก้ว โดยเหตุการณ์เกิดขึ้นเมื่อผู้เข้าสอบรายหนึ่งซึ่งมีรายชื่อลำดับที่ 1 ในการประกาศผลสอบครั้งแรก (9 ก.ย. 67) แต่กลับไม่ปรากฏในรายชื่อในบัญชีเมื่อมีการประกาศผลสอบฉบับใหม่ (12 ก.ย. 67) ทำให้ไม่ได้รับการบรรจุเป็นครูตามลำดับเดิมก่อนหน้านี้ นายสิริพงศ์ กล่าวว่า เหตุการณ์ดังกล่าวได้รับความสนใจจากสาธารณชนอย่างกว้างขวาง กระทรวงศึกษาธิการ (ศธ.) โดย พล.ต.อ.เพิ่มพูน ชิดชอบ รัฐมนตรีว่าการกระทรวงศึกษาธิการ และนายสุรศักดิ์ พันธ์เจริญวรกุล รัฐมนตรีช่วยว่าการกระทรวงศึกษาธิการ ได้ให้ความสำคัญต่อกรณีนี้เป็นอย่างมาก โดยได้กำชับให้มีการตรวจสอบเรื่องดังกล่าวอย่างตรงไปตรงมา ไม่ปกป้องใคร และยึดหลักความเป็นธรรมกับทุกฝ่ายอย่างเคร่งครัด พร้อมเน้นย้ำถึงความตั้งใจในการแก้ปัญหาอย่างจริงจัง ขณะนี้ สำนักงานคณะกรรมการการศึกษาขั้นพื้นฐาน (สพฐ.) ได้ตั้งคณะกรรมการสอบสวนข้อเท็จจริงขึ้น เพื่อพิจารณาและตรวจสอบทุกประเด็นที่เกี่ยวข้อง โดย ศธ. ยืนยันว่าจะทำงานอย่างโปร่งใส หากพบว่ามีการกระทำที่ผิดพลาดหรือมีการทุจริตเกิดขึ้นจริง ผู้ที่เกี่ยวข้องจะต้องถูกดำเนินการลงโทษตามกฎหมายและระเบียบที่เกี่ยวข้องอย่างเด็ดขาด ทั้งนี้ ศธ. ได้กำชับให้คณะกรรมการสอบสวนฯ ทำงานอย่างรอบคอบและตรวจสอบทุกขั้นตอนอย่างละเอียดเพื่อไม่ให้มีการละเลยรายละเอียดใด ๆ นอกจากนี้ พล.ต.อ.เพิ่มพูน ชิดชอบ รมว.ศธ. ได้ให้ความสำคัญในการดูแลผู้เสียหาย โดยขณะนี้อยู่ระหว่างการพิจารณามาตรการเยียวยาและหาทางออกที่เหมาะสม เพื่อช่วยเหลือผู้ที่ได้รับผลกระทบจากเหตุการณ์นี้อย่างเร่งด่วนที่สุด พร้อมยืนยันว่าจะไม่ทอดทิ้งผู้เสียหาย และให้ความเป็นธรรมกับทุกฝ่ายอย่างแท้จริง นายสิริพงศ์ กล่าวว่า ขอให้สังคมและสื่อมวลชนช่วยกันตรวจสอบข้อมูลอย่างรอบคอบ และอย่าเพิ่งด่วนสรุปว่ามีการใช้วิธีแทรกแซงหรือทุจริตใด ๆ เกิดขึ้นในการประกาศรายชื่อรอบใหม่ ส่วนกรณีที่มีข้อสงสัยเกี่ยวกับนามสกุลของผู้สอบที่ตรงกับนามสกุลของผู้อำนวยการโรงเรียนในจังหวัดใกล้เคียง อาจเป็นเรื่องที่ไม่เกี่ยวข้องกับการสอบครั้งนี้ เนื่องจากเป็นคนละเขตพื้นที่ฯ ขอให้ประชาชนเชื่อมั่นในกระบวนการตรวจสอบของคณะกรรมการสอบสวนฯ ซึ่งจะดำเนินการอย่างละเอียด โปร่งใส เพื่อให้ผลลัพธ์ที่ออกมานั้นสะท้อนถึงความเป็นธรรม และความชัดเจนในทุกประเด็น “เราจะไม่เข้าข้างคนผิด และหากมีการกระทำที่ไม่โปร่งใสเกิดขึ้นจริง ผู้กระทำความผิดจะต้องได้รับการลงโทษตามนโยบายของกระทรวงที่เน้นความยุติธรรมและโปร่งใส เราจะทำงานอย่างเต็มที่เพื่อให้ประชาชนเชื่อมั่นในกระบวนการตรวจสอบและการแก้ไขปัญหานี้ และจะแจ้งความคืบหน้าให้ประชาชนได้รับทราบอย่างต่อเนื่อง” โฆษกกระทรวงศึกษาธิการ กล่าว.",
     "category": "การศึกษา-ศาสนา",
     "date": "2024-09-13T07:27:30+00:00",
     "publisher": "Dailynews",
     "url": "https://www.dailynews.co.th/news/3859355/"
}{
     "data": "เมื่อเวลา 11.30 น. วันที่ 13 ก.ย. 2567 ที่รัฐสภา มีการประชุมร่วมกันของรัฐสภา ที่มีนายมงคล สุระสัจจะ ประธานวุฒิสภา ในฐานะรองประธานรัฐสภา ทำหน้าที่ประธานการประชุม เพื่อพิจารณาวาระด่วน คณะรัฐมนตรีแถลงนโยบายต่อรัฐสภา ตามรัฐธรรมนูญ มาตรา 162  ต่อเนื่องเป็นวันที่ 2 โดย น.ส.นันทนา นันทวโรภาส สว. อภิปรายถึงนโยบายเร่งด่วนที่รัฐบาลเขียนมา 10 ข้อ ว่า ไม่มีเรื่องการศึกษาเลย แต่ต้องขอชื่นชมถ้อยคำหรูหราที่ใส่ไว้ในนโยบาย ทั้งเรื่องการพัฒนาระบบการศึกษาที่ยืดหยุ่น เน้นทักษะใช้ประโยชน์ได้จริง ส่งเสริมการปลดล็อกศักยภาพ เฟ้นหาและช่วยเหลือเด็กที่หลุดจากระบบ ถ้อยคำเหล่านี้จะมีความหมาย ถ้าเข้าใจความสำคัญของการศึกษาอย่างลึกซึ้ง น.ส.นันทนา กล่าวต่อว่า ทำไมบริษัทชั้นนำที่ผลิตสินค้าสำหรับโลกแห่งอนาคตต่างๆ จึงตัดสินใจลงทุนในประเทศมาเลเซีย อินโดนีเซีย และเวียดนาม แทนที่จะเป็นประเทศไทย โดยยกดัชนีวัดขีดความสามารถในการแข่งขันของประเทศต่างๆ พบว่าจุดอ่อนสำคัญ คือเรื่องประสิทธิภาพของคน หรือแรงงาน ทั้งปกขาวและปกน้ำเงิน ซึ่งมาจากคุณภาพการศึกษาของเรา ขณะนี้การศึกษาของประเทศไทย อยู่ในลำดับที่ 54 จาก 67 ประเทศ จากที่ไอเอ็มดีสำรวจและการสอบ PISA ในรอบ 10 ปี ก็มีผลต่ำลงอย่างต่อเนื่องเช่นเดียวกัน รวมถึงทักษะการใช้ภาษาอังกฤษด้วย น.ส.นันทนา กล่าวต่อว่า ปัญหานี้เราได้ยินกันมาทุกปี แต่ยังไม่มีรัฐบาลไหนลงมือทำอะไรเป็นชิ้นเป็นอัน แล้วรัฐบาลนี้ควรจะทำอย่างไรต่อไป ประการที่หนึ่ง ต้องไม่ปล่อยให้กระทรวงศึกษาธิการและกระทรวงอุดมศึกษา วิทยาศาสตร์วิจัย และนวัตกรรม ดำเนินการแก้ไขกันเองอย่างที่ทำกันมา การศึกษาเป็นเรื่องใหญ่มากเกี่ยวกับทุกคน และอนาคตของชาติ เพราะโอกาสที่จะยกระดับความอยู่ดีกินดีของประชาชน ล้วนเกี่ยวข้องอย่างลึกซึ้ง ดังนั้น การดำเนินการจะต้องทำแบบบูรณาการ วางทิศทางแก้กฎหมาย จัดระบบงบประมาณ บุคลากร และการทำงานร่วมกันของภาครัฐและเอกชน รวมทั้งการปลูกฝังค่านิยมใหม่ๆ ประการที่สอง เพื่อเป็นการส่งสัญญาณไปยังภาคส่วนต่างๆ รวมถึงนักลงทุนต่างประเทศ จึงอยากให้นายกรัฐมนตรี ผลักดันเรื่องนี้เป็นวาระแห่งชาติ ตั้งคณะกรรมการระดับสูง ว่าด้วยการปฏิรูปการศึกษาไทย โดยมีท่านนายกรัฐมนตรีเป็นประธานด้วยตนเอง “ดิฉันอยากเห็นท่านนายกรัฐมนตรี สร้างประวัติศาสตร์ เรื่องที่นายกฯ คนก่อนๆ ไม่เคยเห็นความสำคัญ นั่นคือการปฏิรูปการศึกษาไทย อยากให้ดูบทเรียนในประเทศภูมิภาคนี้ ที่ล้วนใช้การศึกษาเพื่อการพัฒนาทรัพยากรมนุษย์ เป็นแนวทางหลักในการพัฒนาประเทศทั้งสิ้น ถ้าต้องการแก้ปัญหาเศรษฐกิจอย่างยั่งยืน ต้องเริ่มต้นที่การศึกษาพัฒนาคุณภาพของคน ให้มีศักยภาพสูง แข่งขันกับทั่วโลกได้ ด้วยการปฏิรูปการศึกษา และประกาศให้เป็นวาระแห่งชาติ นี่คือทางรอดของประเทศไทย” น.ส.นันทนา กล่าว",
     "category": "การเมือง",
     "date": "2024-09-13T07:30:18+00:00",
     "publisher": "Dailynews",
     "url": "https://www.dailynews.co.th/news/3859085/"
}{
     "data": "เมื่อวันที่ 10 และ 11 กันยายน 2567 ที่ผ่านมา ประธานาธิบดีสี จิ้นผิง ได้เดินทางเยือนมณฑลส่านซีและกานซู่ ในภาคตะวันตกเฉียงเหนือของจีน เพื่อเยี่ยมชมแหล่งมรดกทางวัฒนธรรมสำคัญต่าง ๆ โดยหนึ่งในสถานที่ที่เขาไปเยือน คือ พิพิธภัณฑ์เครื่องสำริด อุทยานเชิงนิเวศริมแม่น้ำเว่ยเหอ และถ้ำม่ายจี้ซาน ทั้งนี้ยังรวมถึงแหล่งผลิตแอปเปิ้ลที่สำคัญของท้องถิ่นด้วยในการเดินทางครั้งนี้ สี จิ้นผิง ได้ให้ความสำคัญกับการอนุรักษ์มรดกทางวัฒนธรรมและการพัฒนาทรัพยากรทางการเกษตร เพื่อสร้างเศรษฐกิจที่ยั่งยืนในพื้นที่ชนบท อีกทั้งเน้นย้ำบทบาทสำคัญของภูมิภาคตะวันตกเฉียงเหนือในการพัฒนาประเทศจีนให้ทันสมัย พร้อมทั้งส่งเสริมให้ประชาชนภาคภูมิใจในอารยธรรมจีนอันยาวนาน จีนกำลังเดินหน้าไปสู่การฟื้นฟูชนบทตามแนวทางสังคมนิยมจีน โดยมีเป้าหมายเพื่อบรรลุการพัฒนาที่ยั่งยืนทั้งด้านเศรษฐกิจและวัฒนธรรมโดยเฉพาะการพัฒนาการเกษตรและอุตสาหกรรมท้องถิ่นทาง สี จิ้นผิง เน้นอีกว่า รัฐบาลท้องถิ่นควรส่งเสริมการพัฒนาทรัพยากรทางการเกษตร และเปลี่ยนมรดกทางวัฒนธรรมให้เป็นทุนทางเศรษฐกิจ เพื่อให้ประชาชนมีคุณภาพชีวิตที่ดีขึ้น และส่งเสริมความเชื่อมั่นทางวัฒนธรรม การอนุรักษ์ทรัพยากรทางการเกษตรที่สืบทอดมายาวนาน ยังเป็นกุญแจสำคัญในการสร้างเศรษฐกิจท้องถิ่น โดยรัฐบาลได้ส่งเสริมการพัฒนาทรัพยากรเชิงนิเวศวิทยา ซึ่งมีส่วนช่วยเพิ่มรายได้ให้กับประชาชนในท้องถิ่น อีกทั้งยังช่วยวางรากฐานทางเศรษฐกิจเพื่อการพัฒนาชนบทที่ยั่งยืนการฟื้นฟูชนบทเป็นเป้าหมายที่หลายประเทศให้ความสำคัญ โดยเฉพาะในช่วงหลังจากการปฏิวัติอุตสาหกรรม ซึ่งทำให้ชนบทถูกละเลย แต่ปัจจุบัน จีนได้กลายเป็นผู้นำในการฟื้นฟูทรัพยากรทางการเกษตรและมรดกทางวัฒนธรรม ผ่านโครงการต่าง ๆ ที่เชื่อมโยงการอนุรักษ์สิ่งแวดล้อม วัฒนธรรม และการพัฒนาเศรษฐกิจเข้าด้วยกัน เพื่อสร้างอนาคตที่ยั่งยืนทั้งในระดับประเทศและระดับโลกข้อมูลจาก China Media Group สื่อหลักของจีน",
     "category": "ต่างประเทศ",
     "date": "2024-09-13T07:31:41+00:00",
     "publisher": "Dailynews",
     "url": "https://www.dailynews.co.th/news/3859395/"
}{
     "data": "เมื่อวันที่ 13 ก.ย. ในการประชุมรัฐสภา ที่มีนายมงคล สุระสัจจะ รองประธานรัฐสภา ทำหน้าที่ประธานในที่ประชุม วาระการอภิปรายการแถลงนโยบายของรัฐบาลต่อรัฐสภา โดยนายศุภณัฐ มีนชัยนันท์ สส.กทม.พรรคประชาชน อภิปรายตอนหนึ่ง ว่า ในเรื่องนโยบายการกระจายอำนาจ ปลดล็อก กทม. ซึ่งรัฐบาลและโครงสร้างรัฐรวมศูนย์เป็นตัวถ่วงความเจริญและถ่วงรั้งคน กทม. ไม่ให้พัฒนา  ทั้งนี้ 5 ปัญหาเรื้อรังของคน กทม. คือ 1.การจราจร ที่ตำรวจจราจรไม่ได้อยู่ภายใต้การกำกับของ กทม. จึงไม่สามารถแก้ไขปัญหารถติดได้ รวมถึงสาเหตุการคมนาคมที่ไม่มีรอยต่อการเชื่อม ทั้งรถไฟ รถไฟฟ้า ขนส่งมวลชน ไม่มีตั๋วร่วม ทั้งที่เป็นหน่วยงานในกระทรวงคมนาคม ภายใต้การดูแลของรัฐมนตรีพรรคเพื่อไทย แต่ผลงานเดียวคือนำภาษีไปอุดหนุนค่าโดยสารแบบอัฐยายซื้อขนมยาย  แต่ไม่มีการแก้ไขปัญหาเชิงโครงสร้าง นายศุภณัฐ กล่าวว่า 2.น้ำท่วม น้ำรอระบาย น้ำทะเลหนุนสูง แม้จะให้กรมราชทัณฑ์ดำเนินการลอกท่อแต่ไม่สามารถทำได้ตามเป้าหมาย ทำได้เพียงร้อยละ 70  ด้วยไม่มีความเชี่ยวชาญและเทคโนโลยี ขณะที่ภาคเอกชนทำได้ร้อยละ 90  3.ก่อสร้างไม่จบ ขุดแล้วขุดอีก ตกท่อ ถนนทรุด  4.สายสื่อสาร มาจากผู้ประกอบการโทรคมนาคมพาดสายทิ้งบนเสาพัก เอกชนยังลักลอบพาดสายบนเสาของการไฟฟ้า เปรียบเป็นเม็ดเงินกว่า 50 ล้านบาทต่อปีที่ถูกปล้นไป วันนี้ที่นายกรัฐมนตรีต้องเคลียร์คือการติดตามค่าเช่าพาดสาย เพื่อแก้ไขปัญหาสายสื่อสารในอนาคต นายศุภณัฐ กล่าวต่อว่า 5.ที่อยู่อาศัยราคาแพง การซื้ออสังหาริมทรัพย์ของคนต่างชาติที่ซื้อผ่านนอมินี ที่โยงไปถึงกลุ่มธุรกิจผิดกฎหมาย เว็บพนัน บ่อน ค้ายา ฟอกเงิน ยกนโยบายรัฐบาลชุดก่อน “ทรัพย์อิงสิทธิ 99 ปี” หรือให้ต่างชาติถืออาคารชุดคอนโดฯ ร้อยละ 75 โดยตอนนี้รัฐบาลยังไม่ชัดเจนว่าจะดำเนินการอย่างไรต่อ ก่อนที่จะเสนอทางแก้ที่อยู่อาศัยแพงคือให้ปรับปรุงกฎหมายภาษีที่ดินและสิ่งปลูกสร้าง การประเมินราคาที่ดิน การเปิดเผยข้อมูลราคาซื้อที่ดินย้อนหลัง การจัดรูปที่ดิน เพื่อเกิดการใช้ที่ดินให้มีประสิทธิภาพ และการพัฒนาพื้นที่ให้เกิดกิจการเชิงพาณิชย์ “นี่คือวิธีการแก้ไขปัญหาและการกระตุ้นเศรษฐกิจ ฝั่งซัพพลายไซด์ที่รัฐบาลไม่เคยคิดจะแก้ สนใจอย่างเดียวคือกระตุ้นให้คนไปซื้อบ้าน อยากจะระบายบ้านอย่างเดียวเป็นหลัก จนกระทั่งเค้าเป็นหนี้และผ่อนไม่ไหว ที่เสนอไปเป็นการแก้ไขปัญหาโครงสร้างระยะยาว เพียงแต่ว่า รัฐบาลชุดนี้ต้องให้ความสำคัญจริงจังกับการแก้ไขปัญหาระยะยาวไม่ใช่การแก้ไขปัญหาฉาบฉวย” นายศุภณัฐกล่าว นายศุภณัฐ กล่าวต่อว่า กทม.ไม่สามารถจัดการกับปัญหาได้เนื่องจากยังมีโซ่ตรวนล็อกคอคน กทม.จากรัฐบาล ถึงเวลาที่รัฐบาลต้องกระจายอำนาจและถ่ายโอนภารกิจให้กับ กทม. อย่างเต็มตัว และนำโมเดลไปใช้ในการกระจายอำนาจผลักดันจังหวัดอื่นๆ ทั่วประเทศ.",
     "category": "การเมือง",
     "date": "2024-09-13T07:33:04+00:00",
     "publisher": "Dailynews",
     "url": "https://www.dailynews.co.th/news/3859406/"
}{
     "data": "หนังสือพิมพ์เดลินิวส์ ฉบับวันเสาร์ที่ 14 ก.ย.2567 (กรอบ 6 ดาว) ข่าว 1.โอนเงินหมื่นเข้าพร้อมเพย์ กลุ่มเปราะบาง 14.5 ล้านคน เริ่ม 25-30 ก.ย. เตือน 2 ล.คนยังไร้บัญชีให้รีบดำเนินการ “พิชัย”สารภาพดิจิทัลเฟส2 แจกไม่ทันปี 67ข่าว 2.“อิ๊งค์” ลุยโคลนปลอบเชียงราย น้ำตาคลอยันไม่ทอดทิ้ง เดลินิวส์จับมือพันธมิตร นำถุงยังชีพช่วย 3 จังหวัดข่าว 3.รัฐบาลผวาโดนดักฟัง สแกนห้อง รองนายกฯ ไพบูลย์ฟ้อง คลิปเสียงลุงข่าว 4.ปปช.สระแก้วลุยคลี่ปม สอบครูชื่อล่องหนปริศนา ศธ.ตั้งกก. พบทุจริต ยันฟันแน่ข่าว 5.อาลัย “ฉลอง” สิ้นลม วงการบันเทิงเศร้า เจ้าพ่อหนังแอ็กชั่นไทย ระเบิดภูเขาเผากระท่อม กรอบ 1 ดาว (ภาคเหนือ-อีสาน-ใต้-ตะวันออก ) ฉบับล่วงหน้า 1 วัน (15 ก.ย.67) ข่าว 1.แจกเงินหมื่นเข้าพร้อมเพย์ 14.5 ล้านคน เริ่มทยอยโอน 25-30 ก.ย. เตือน 2 ล.คนยังไม่มีบัญชีให้รีบเปิด ยอมรับดิจิทัลเฟส 2 แจกไม่ทันปี 67ข่าว 2.“อิ๊งค์”สวมบู๊ตยางลุยโคลน น้ำตาคลอให้กำลังใจเชียงราย คาราวานเดลินิวส์ฝ่าน้ำ แจกถุงยังชีพช่วย 3 จว.ข่าว 3.ผวาเครื่องดักฟัง “อีโอดี” ค้น ห้องรองประเสริฐ ไพบูลย์โร่ฟ้องหมิ่น ปล่อยคลิปเสียงลุงข่าว 4.รวบแก๊งอุ้มเศรษฐีผัว-เมีย เรียกค่าไถ่กว่า 5 ล้านบาท อ้างหวังส่วนแบ่งล้างหนี้ข่าว 5.ศธ.ลั่นไม่ทอดทิ้ง ครูชื่อหาย ให้ความเป็นธรรม สระแก้วอ้าง คลาดเคลื่อน รายละเอียดทั้งหมดสามารถติดตามได้ในหนังสือพิมพ์ “เดลินิวส์” ฉบับวันที่ 14 ก.ย. และฉบับล่วงหน้า วันที่ 15 ก.ย.2567",
     "category": "ทั่วไทย",
     "date": "2024-09-13T22:30:00+00:00",
     "publisher": "Dailynews",
     "url": "https://www.dailynews.co.th/news/3861327/"
}{
     "data": "เรียกได้ว่าเป็นอีกหนึ่งเรื่องราวที่น่าชื่นชมไม่น้อยเลยทีเดียว สำหรับ “หลิงหลิง คอง”และ“ออม กรณ์นภัส”ที่ได้ร่วมสมทบทุนกับแฟนคลับด้อมเจ้าความรักเพื่อช่วยเหลือผู้ประสบภัยน้ำท่วมชาวแม่สาย จัหวัดเชียงราย โดย“บุ๋ม ปนัดดา”ได้โพสต์ข้อความขอ“ขออนุโมทนาบุญกับ หลิงหลิง คอง  ออม กรณ์นภัสและแฟนคลับ ที่ร่วมสมทบทุนบริจาคเงินให้กับ มูลนิธิองค์กรทำดี จำนวน 652 486.29 บาท เพื่อนำไปช่วยเหลือผู้ประสบภัยน้ำท่วมในครั้งนี้ด้วยนะคะ” A post shared by Panadda Wongphudee️️ (@boompanadda) หลังจากโพสต์ดังกล่าวถูกเผยแพร่ชาวเน็ตต่างเข้ามาแสดงความคิดเห็นอย่างมากมาย อาทิ ส่งกำลังใจให้พี่บุ๋มและทีมอาสาทุกๆท่านนะคะ ขอให้ชาวเชียงรายปลอดภัยทุกท่านนะคะ ขอบคุณค้าบ จากด้อมเจ้าความรัก หลิงออม น้องบริจากหลายที่เลย นับถือเลย ทั้งสวยเก่งดี อนุโมทนาสาธุค่ะ ในนาม แฟนคลับหลิงออมดีใจที่ได้ร่วมช่วยเหลือผู้ประสบภัยในครั้งนี้ค่ะเป็นต้น ขอขอบคุณภาพประกอบจาก:boompanadda linglingkwong",
     "category": "บันเทิง",
     "date": "2024-09-14T00:44:00+00:00",
     "publisher": "Dailynews",
     "url": "https://www.dailynews.co.th/news/3860565/"
}{
     "data": "ยังคงเป็นประเด็นที่หลายคนจับตามองไม่น้อยเลยทีเดียว สำหรับ“แอริน ยุกตะทัต”นักแสดงสาวชื่อดัง ที่ก่อนหน้านี้ได้ออกมาโพสต์ประกาศปลดผู้จัดการตาม“ลีเดีย”และ“พลอย เฌอมาลย์”หลังจากนั้นเหล่าคนบันเทิงคนอื่นๆจึงได้ออกมาปลดผู้จัดการคนดังกล่าวตามกันในเวลาต่อมานั้น ล่าสุด สาวแอรินได้เดินทางเข้าแจ้งความ พร้อมโพสต์ข้อความผ่านอินสตาแกรมส่วนตัวว่า“แอรินขอเรียนแจ้งว่า เมื่อวันที่ 2 กันยายน 2567 แอร์พร้อมกับทนายพีท ได้เข้าแจ้งความร้องทุกข์ต่อพนักงานสอบสวน สถานีตำรวจนครบาลทองหล่อ เพื่อดำเนินคดีกับอดีตผู้จัดการของแอร์ xxxxหรือชื่อใหม่ xxxx.ในข้อหาที่อดีตผู้จัดการได้มีการคิดเงินส่วนต่างจากค่าตัวที่แอร์ควรได้รับจากลูกค้าผู้ว่าจ้าง โดยไม่ได้รับอนุญาต ไม่มีการตกลง หรือยินยอมจากแอร์ ซึ่งทำให้แอร์ได้รับความเสียหายอย่างมาก ทั้งนี้ แอร์จะดำเนินคดีนี้จนกว่าคดีจะถึงที่สุดค่ะ หลังจากโพสต์ดังกล่าวถูกเผยแพร่“พลัสเตอร์ พรพิพัฒน์”หนึ่งในนักแสดงที่ออกมาประกาศผู้จัดการคนดังกล่าว ได้เข้ามาคอมเมนต์ว่า“ทีมแม่”และ“ปุ๊กลุก ฝนทิพย์”“ส่งกำลังใจให้พี่ค่ะพี่แอริน” รวมถึงแฟนแฟนคลับต่างเข้ามาคอมเมนต์อย่างมากมาย อาทิแสดงว่าคนในสังกัดที่มีผู้จัดการคนนี้เจอเหมือนกันแน่ๆ จากที่เห็นออกมาโพสต์ปลดผู้จัดการ ณ เวลาใกล้เคียงกัน และยังมีการแจ้งความในกรณีเดียวกันอีก สู้ๆนะคะ แม่แอร์สู้ๆค้าบ ส่งกำลังใจให้พี่ค่ะพี่แอรินเป็นต้น ขอบคุณภาพประกอบจาก:aerinyuktadatta",
     "category": "บันเทิง",
     "date": "2024-09-14T01:18:00+00:00",
     "publisher": "Dailynews",
     "url": "https://www.dailynews.co.th/news/3858424/"
}{
     "data": "เออร์ลิง ฮาลันด์ ดาวยิงตัวเก่งของ แมนเชสเตอร์ ซิตี ผงาดคว้ารางวัลนักเตะยอดเยี่ยมประจำเดือนส.ค.ของศึกพรีเมียร์ลีก อังกฤษ ไปครองได้อย่างงดงาม หลังโชว์ฟอร์มให้ “เรือใบสีฟ้า” ได้อย่างร้อนแรง ฮาลันด์ ระเบิดผลงานรัวไปถึง 7 ประตูจากการลงสนาม 3 เกมในพรีเมียร์ลีก โดยทำแฮตทริก 2 นัดติดต่อกันในเกมชนะ อิปสวิช ทาวน์ และ เวสต์แฮม ยูไนเต็ด ทำให้ กองหน้าทีมชาตินอร์เวย์ กระทุ้งให้ เดอะ ซิติเซนส์ ไปแล้วถึง 97 ประตูจากการลงเล่น 102 นัด ส่วนรางวัลผู้จัดการทีมยอดเยี่ยมตกเป็นของ ฟาเบียน เฮอร์เซเลอร์ กุนซือหนุ่มของ ไบรท์ตัน แอนด์ โฮฟ อัลเบียน ที่พา “นางนวล” สยบทั้ง เอฟเวอร์ตัน และ แมนเชสเตอร์ ยูไนเต็ด รวมทั้งยันเสมอกับรองแชมป์เก่าอย่าง อาร์เซนอล ได้สำเร็จ. ภาพ X@Premier League  AFP",
     "category": "พรีเมียร์ลีก",
     "date": "2024-09-13T18:04:00+00:00",
     "publisher": "Dailynews",
     "url": "https://www.dailynews.co.th/news/3861483/"
}{
     "data": "เมื่อเวลา 23.42น.วันที่ 13 ก.ย.67  ที่รัฐสภา ในการประชุมร่วมกันของรัฐสภา ที่มี นายวันมูหะมัดนอร์ มะทา ประธานรัฐสภา ทำหน้าที่ประธานการประชุม  เพื่อพิจารณาวาระคณะรัฐมนตรี(ครม.) แถลงนโยบายรัฐบาลต่อรัฐสภา ตามรัฐธรรมนูญมาตรา 162 ต่อเนื่องเป็น วันที่2 นายพริษฐ์  วัชรสินธุ สส.บัญชีรายชื่อ  พรรคประชาชน เป็นคนอภิปรายสรุปของฝ่ายค้านว่า วาระนี้ไม่ใช่การแถลงนโยบายของรัฐบาลชุดใหม่ แต่เป็นการแถลงความคืบหน้าและแผนงานของรัฐบาลเดิมที่ได้ทำงานครบมาแล้ว 1 ปี เพราะถึงแม้นายกรัฐมนตรีอาจจะเปลี่ยนคน แต่ก็ไม่ได้เปลี่ยนพรรค ถึงแม้รัฐมนตรีบางกระทรวงอาจจะเปลี่ยนชื่อ แต่หลายคนก็ไม่ได้เปลี่ยนนามสกุล  ในขณะที่องค์ประกอบโดยรวมของรัฐบาลก็ยังเป็นแบบเดิม มีเพียงการเปลี่ยนอะไหล่เล็กๆ น้อยๆ ที่ไม่ได้มีนัยยะสำคัญแต่อย่างใด ซึ่งก่อนที่เราจะเริ่มเคลิ้มกับนโยบายของ น.ส.แพทองธาร ชินวัตร ที่ได้แถลงต่อรัฐสภา 2 วันที่ผ่านมา เราต้องย้อนไปดูก่อนว่ารัฐบาลของเศรษฐา ทวีสิน ได้ทำตามคำพูดที่สวยหรู ได้สัญญาต่อรัฐสภาตอนแถลงนโยบายเมื่อ 1 ปีที่แล้วหรือไม่ เพราะวิธีคาดการณ์ที่ดีที่สุดในอนาคตคือการศึกษาอดีต ดังนั้น 3 ปีข้างหน้าภายใต้รัฐบาลน.ส.แพรทองธาร จะเป็นเช่นไร ตนคิดว่า 1 ปีที่ผ่านมาภายใต้รัฐบาลเศรษฐา เป็นคำตอบได้ในเบื้องต้น นายพริษฐ์ กล่าวว่า  หากจะประเมินนโยบายเศรษฐา  ระยะสั้น 5 เรื่องที่ประชาชนคาดหวังจะทำให้สำเร็จ 1 ปี ได้แก่ ดิจิตัลวอลเล็ต  ก็เป็นแค่ลมปากกลับไปกลับมา ซึ่งตลอด 1ปี ก็หมกมุ่นอยู่กับการกับการปัญหาจนไม่สามารถกระตุ้นเศรษฐกิจ แต่กลับไป กลับมา จากที่เคยบอกแจกสงกรานต์  จนถึงวันนี้ยังไม่สามารถแจกได้แม้แต่บาทเดียว เรื่องปัญหาหนี้สิน เป็นมาตราการเดิมๆ เพิ่มเติมคืองานอีเวนต์  เรื่องพลังงาน เป็นโปรโมชั่นระยะสั้น ที่แปปเดียวหมดอายุ เรื่องท่องเที่ยว ก็ขยันผิดจุด ทำเยอะ แต่ยังไม่ตรงจุด เรื่องรัฐธรรมนูญ ก็ยึก ๆ ยัก ๆ เดินหน้าเป็นวงกลม ประชามติยังไม่เกิด “ผลงานรัฐบาลเศรษฐา ในมิตินโยบายระยะสั้น 5 ข้อ เปรียบเสมือนกับการนำพาประเทศไทยขึ้น “รถไฟเหาะ” ที่เหมือนจะเดินไปข้างหน้า แต่เดินแบบซ้ายที ขวาที ขึ้นๆ ลงๆ ตีลังกาไปตีลังกามา แต่สุดท้ายก็นำพาประเทศกลับมาอยู่ที่จุดเดิม 1ปีที่ผ่านมารัฐบาลเศรษฐา พิสูจน์ให้เห็นแล้วว่าไม่สามารถทำได้ตามคำพูดที่แถลงเอาไว้ต่อรัฐสภา แล้วอะไรจะเป็นรับประกันว่าในอีก 3 ปีข้างหน้ารัฐบาลของคุณแพทองธาร จะสามารถทำตามคำพูดสวยหรูที่ได้ให้ไว้กับรัฐสภาตลอด 2 วัน ที่ผ่านมา”นายพริษฐ์ กล่าว นายพริษฐ์ กล่าวต่อว่า  ตนมีความกังวลใจต่อชุดนโยบายรัฐบาลแพทองธาร ถ้านำของทั้ง 2 รัฐบาลเศรษฐา มาเปรียบเทียบกันจะเห็นว่ารัฐบาลแพทองธาร มีปัญหาหลัก 3 ด้านคือ 1. คิดไม่ครบ มาตั้งแต่ต้นเลยทำให้กลับไปกลับมา บางเรื่องต้องยอมถอย  เช่น  นโยบายดิจิทัลวอลเล็ต   ที่สุดท้ายต้องกลับลำแบบ 180 องศาในนโยบายเรือธง  ค่าแรงขั้นต่ำ  2. คิดไม่ออก เลยต้องเขียนกว้างๆ ไว้ก่อน  เช่น การกระจายอำนาจสู่ท้องถิ่น  สวัสดิการทุกช่วงวัย 3. คิดไม่ซื่อ โดยเอาประชาชนมาบังหน้า เช่น สถานบันเทิงครบวงจร หรือเอ็นเตอร์เทนเม้นท์คอมเพล็กซ์ที่มีการเพิ่มเติมเข้ามาในนโยบายท่องเที่ยว  ที่ดูเหมือนไม่ได้ยึดประชาชนเป็นตัวตั้ง เพราะควรจะออกมายืนยันว่าจะตั้งในเมืองรองเพื่อกระจายนักท่องเที่ยวและกระจายรายได้ไปทุกภูมิภาค แต่ดูเหมือนรัฐบาลจะไปตั้งอยู่เมืองใหญ่ ซึ่งมีการลือกันว่ากลุ่มทุนใหญ่กำลังแย่งชิงสัมปทานกันอยู่  เรื่องรัฐธรรมนูญฉบับประชาชน นายพริษฐ์ กล่าวต่อว่า  ตนมีความกังวลเกี่ยวกับที่มาที่ไปและองค์ประกอบของ ครม.ที่จะเข้าไปผลักดันนโยบายดังกล่าว ที่สังคมวิพากษ์วิจารณ์เยอะเกี่ยวกับองค์ประกอบของรัฐบาลชุดนี้ หลายคนตั้งข้อสังเกตว่าเป็นการสานต่อนโยบาย  “1 ครอบครัว 1ซอฟท์พาวเวอร์” มาเป็น “1ครอบครัว 1 ที่นั่งรัฐมนตรี” ซึ่งท้ายสุดไม่ว่ารัฐมนตรีจะเป็นลูกหลานใคร ญาติใคร แต่เชื่อว่ารัฐมนตรีท่านนั้นรู้ดี ว่าประชาชนจะประเมินท่านจากผลงานและความสามารถ หากถูกสั่งให้ทำนโยบายที่ไม่ได้ยึดประชาชนเป็นตัวตั้ง เป็นการใช้อำนาจโดยมิชอบ สุดท้ายคนที่ประชาชนจะลงโทษในคูหาเลือกตั้งจะสาปแช่ง จะถูกดำเนินคดีก็ไม่ใช่คนที่สั่งแต่คือตัวท่านเอง นายพริษฐ์ กล่าวว่า ส่วนความกังวลถึงองค์ประกอบของ ครม. 3 ข้อที่จะเป็นอุปสรรค ต่อรัฐบาลในการผลักดันนโยบาย ที่เป็นประโยชน์ต่อประชาชนและเป็นบทพิสูจน์ สำคัญต่อภาวะผู้นำ ของนายกรัฐมนตรีคนใหม่ของไทย คือ  1. ครม.เสี่ยงเป็นครม.ต่างคน ต่างอยู่ ไม่สามารถผลักดันนโยบายที่ต้องอาศัย การประสานงานข้ามกระทรวงได้ 2. ครม.ชุดนี้ เสี่ยงเป็น ”ครม.ตรายาง” ที่ไม่มีอำนาจในการตัดสินใจอย่างแท้จริง  จะเกิดวิกฤตในการบริหารราชการแผ่นดินจะตามมาอย่างแน่นอน 3.ครม.ชุดนี้เสี่ยงเป็น “ครม.ตัวประกัน”  ที่จะเจออุปสรรคในการผลักดันการปฏิรูปโครงสร้างทางการเมือง เมื่อ 1 ปีที่แล้วพรรคเพื่อไทยตัดสินใจตัดขาดกับพรรคก้าวไกล เพื่อวิ่งเข้าหาเครือข่ายอำนาจเก่าและจับมือกันตั้งรัฐบาล จนไปอยู่ในสภาวะการเป็นตัวประกันในอุ้งมือเครือข่ายอำนาจเก่า นายพริษฐ์ กล่าวว่า แม้ 1 ปีที่ผ่านมาท่านได้ทิ้ง วาระทางการเมือง เอาใจเครือข่ายอำนาจเก่าจนต้องสูญเสียความศรัทธาและความนิยม จากประชาชนที่เก็บสะสมมาตลอด 10-20 ปีที่ผ่านมา แต่ท้ายสุดท่านก็หนีไม่พ้นการถูกระบบและสถาบันทางการเมืองที่ถูกออกแบบโดยเครือข่ายอำนาจเก่า หันกลับมาทิ่มแทง จนนายกฯคนก่อน ของพรรคเพื่อไทยก็ถูกศาลรัฐธรรมนูญวินิจฉัยให้พ้นจากตำแหน่งและนายกฯคนใหม่ ก็ถูกล้อมรอบด้วยนิติสงครามอันวิปริต จากทุกทิศ ซึ่งเราไม่อยากจะเห็นในการเมืองไทย “วันนี้รัฐบาลและนายกฯ กำลังยืนอยู่บนทาง 2 แพร่ง หากท่านยังเลือกวิ่งเข้าหาเครือข่ายอำนาจเดิม โดยเอาอนาคตของประชาชนทุกคนไปแลก ก็อย่าหวังว่าจะได้รับความเห็นใจจากประชาชน และแม้เครือข่ายอำนาจเก่าอาจจะยังปราณีท่านไว้ชั่วคราว เพราะหวังจะใช้พวกท่านเป็นเครื่องมือในการทำลายล้างภัยคุกคามใหม่อย่างพวกตนเอง ท้ายที่สุดแล้ว หากเขาทำสำเร็จ ตนเองเชื่อว่าเขาก็อาจจะไม่เก็บภัยคุกคามเก่าอย่างพวกท่านไว้ด้วยเช่นกัน หากรัฐบาลเลือกหันหลังให้กับอำนาจเก่า แล้ววิ่งเข้าหาประชาชน มาร่วมมือกับพรรคประชาชนในบางวาระ เพื่อปฏิรูปโครงสร้างทางการเมืองให้กลับมาเป็นประชาธิปไตยปกติ ให้อำนาจจากการเลือกตั้งอยู่เหนืออำนาจจากการแต่งตั้ง เชื่อว่าแม้จะเห็นต่างกัน จะสามารถฝ่าฟันกับดักและนิติสงครามของอำนาจเก่าไปได้อย่างแน่นอน” นายพริษฐ์  กล่าวว่า นายพริษฐ์ ฝากไปถึงนายกรัฐมนตรีว่าเวลาของท่านในการตัดสินใจมีอยู่ไม่มาก ความอดทนของพี่น้องประชาชนมีขีดจำกัด เชื่อว่าอีก 3 ปีหลังจากนี้ ท่านจะต้องเผชิญกับหลายสถานการณ์ที่ท่านต้องตัดสินใจแทนพวกเราทุกคน ว่าท่านจะทำให้อนาคตข้างหน้า เป็นอนาคตที่อำนาจลงตัว แต่ประชาชนลงเหว หรือเป็นอนาคตที่อำนาจเปลี่ยนผ่าน และประเทศชาติเปลี่ยนแปลง ตนเองเพียงแต่หวังว่าท่านจะตัดสินใจทุกครั้ง โดยไม่ยอมให้ประโยชน์ส่วนตัวของใคร มาอยู่เหนือประโยชน์ส่วนรวมของของประเทศชาติและประชาชนทุกคน.",
     "category": "การเมือง",
     "date": "2024-09-13T18:52:36+00:00",
     "publisher": "Dailynews",
     "url": "https://www.dailynews.co.th/news/3861622/"
}{
     "data": "ศึก ONE ลุมพินี 79 ทำแฟนกีฬาศิลปะการต่อสู้ลุ้นหนักนั่งแทบไม่ติดเก้าอี้ตลอดทั้งรายการ หลังจอมบู๊ฝีมือดีทั้ง 12 คู่ ต่างโชว์ลีลาอันดุเดือดในการแข่งขันเมื่อค่ำคืนวันศุกร์ที่ 13 ก.ย.ที่ผ่านมา ณ สนามมวยเวทีลุมพินี (รามอินทรา) คู่เอกนำรายการ “ก้องชัย ไฉนดอนเมือง” นักสู้บู๊ถึงใจ วัย 21 ปี จากบุรีรัมย์ หลังพิงฝาพ่ายมา 2 ไฟต์ติด ตั้งเป้ากู้สถานการณ์คืนฟอร์มเก่ง เปิดหน้าดวลเดือดกับ “อาเมียร์ อับดุลมุสลิมอฟ” กำปั้นสายดุดันวัยเดียวกัน จากรัสเซีย ในกติกามวยไทย พิกัดเฉพาะ (แคตช์เวต) 126 ป. หลังจากหยั่งเชิงกันยกแรก เกมเริ่มดุเดือดในช่วงปลายยกสอง เมื่อ “ก้องชัย” เดินหน้าสาดแข้งแลกเดือด “อาเมียร์” ที่โต้กลับด้วยหมัดเล่นเอาหวาดเสียว เข้าสู่ยกชี้ชะตา “ก้องชัย” เดินหน้าเร่งเครื่องออกอาวุธได้น่ากลัว ครบยก “ก้องชัย” ขยันออกอาวุธกว่าชัดเจน จึงเป็นฝ่ายชนะด้วยคะแนนเอกฉันท์ เรียกความมั่นใจกลับคืนมาได้สำเร็จ คู่เอกภาคอินเตอร์ “นนทกิจ ต.หมอศรี” จอมบู๊เชิงดี วัย 29 ปี จากนครราชสีมา ตั้งเป้าสานต่อผลงานแรงเผชิญหน้ากับ “โซเนอร์ เซน” มวยหมัดเฉียบคม วัย 28 ปี จากตุรกี ที่หวังลบฝันร้ายยุติสถิติแพ้รวด 2 ไฟต์ติด ในกติกามวยไทย พิกัดเฉพาะ (แคตช์เวต) 143 ป. ยกแรก “นนทกิจ” ทำได้ดีจากการออกอาวุธครบเครื่องทั้งหมัด เท้า ศอก ขณะที่ “โซเนอร์” ยังนิ่งรอจังหวะสวนแบบเน้น ๆ ตามแผนที่วางเอาไว้ เข้าสู่ยกตัดสินเกิดคดีพลิกแบบเหลือเชื่อ เมื่อ “โซเนอร์” ปล่อยหมัดขวาน็อก “นนทกิจ” โป้งเดียวจอด ช็อกแฟนมวยทั้งสนาม หวนกลับมาเก็บแต้มชัยครั้งที่สามของตัวเองได้แบบสะใจ โดยตลอดการแข่งขันในค่ำคืนนี้มีนักกีฬา 4 ราย แสดงฝีมือจัดจ้านน่าประทับใจ บิ๊กบอส “ชาตรี ศิษย์ยอดธง” จึงสั่งมอบโบนัสพิเศษให้ทันทีไปคนละ 350 000 บาท แบบไม่รวมค่าตัว รวมเป็นเงินทั้งสิ้น 1.4 ล้านบาท (หนึ่งล้านสี่แสนบาท) ได้แก่ จาบีร์ จาเบรลอฟ  อัสซาดูลาห์ อิมานกาซาลิเอฟ  อีสานเหนือ ต.ตันเจริญ และ แมมมอส ส.สละชีพ สรุปผลการแข่งขันทุกคู่ ONE ลุมพินี 79 คู่เอก ก้องชัย ไฉนดอนเมือง ชนะคะแนนเอกฉันท์ อาเมียร์ อับดุลมุสลิมอฟ (มวยไทย แคตช์เวต 126 ป.)คู่รอง สิงห์โดมทอง นกยีนส์ลาดกระบัง ชนะคะแนนไม่เอกฉันท์ เพชรลำพูน หมวดดับลำปาง (มวยไทย แคตช์เวต 128 ป.)วัชรพล พีเค.แสนชัย ชนะน็อก ดานิลา วาซิลิคิน นาทีที่ 2:27 ของยก 1 (มวยไทย แคตช์เวต 123 ป.)แมมมอส ส.สละชีพ ชนะน็อก คอปเตอร์ ส.สมหมาย นาทีที่ 0:31 ของยก 1 (มวยไทย แคตช์เวต 126 ป.)อีสานเหนือ ต.ตันเจริญ ชนะน็อก ช่างทอง เอ็มยุเด็น นาทีที่ 2:03 ของยก 2 (มวยไทย แคตช์เวต 130 ป.)น้องฟ้าใส ท็อป พีเค.แสนชัย ชนะทีเคโอ กาญจนศิริ ศิษย์นายกไวย์ลำปำ นาทีที่ 1:27 ของยก 2 (มวยไทย แคตช์เวต 119.4 ป.)โซเนอร์ เซน ชนะน็อก นนทกิจ ต.หมอศรี นาทีที่ 1:54 ของยก 3 (มวยไทย แคตช์เวต 143 ป.)อัสซาดูลาห์ อิมานกาซาลิเอฟ ชนะน็อก บาเบอร์ชอน อิสรออิลอฟ นาทีที่ 0:34 ของยกแรก (มวยไทย รุ่นฟลายเวต 125-135 ป.)รุสตัม ยูนูซอฟ ชนะคะแนนเอกฉันท์ แบลร์ เกราตี (มวยไทย รุ่นฟลายเวต 125-135 ป.)มูกะ เซโตะ ชนะน็อก อัลแบร์ ดา ซิลวา นาทีที่ 1:20 ของยก 3 (มวยไทย แคตช์เวต 138 ป.)จาบีร์ จาเบรลอฟ ชนะน็อก เอดูอาร์โด เฟรตัส นาทีที่ 0:20 ของยกแรก (MMA รุ่นไลต์เวต 155-170 ป.)โอ ซู ควอน ชนะคะแนนเอกฉันท์ เคอิ มาเอะโซโนะ (MMA รุ่นเฟเธอร์เวต 145-155 ป.)",
     "category": "มวยไทย",
     "date": "2024-09-14T03:23:36+00:00",
     "publisher": "Dailynews",
     "url": "https://www.dailynews.co.th/news/3861902/"
}{
     "data": "ผู้สื่อข่าวรายงานว่า องสุตบทบวรปรีชา เถี่ยนกือ รองปลัดซ้ายอนัมนิกาย เจ้าอาวาส วัดอนัมนิกายเฉลิมพระเกียรติพระชนมพรรษากาล โรงเจเง็กเช็งหยี่ หรือโรงเจดอนมะนาว อ.สองพี่น้อง จ.สุพรรณบุรี กล่าวว่า เนื่องด้วยพระสงฆ์ วัดอนัมนิกายเฉลิมพระชนมพรรษากาล ฝ่ายมหายานได้อธิษฐานเข้าพรรษา เมื่อแรม 1 ค่ำ เดือน 6 ครบกำหนด 3 เดือน ในวันแรม 1ค่ำ เดือน 9 ตามธรรมเนียมของพระสงฆ์ฝ่ายมหายาน ต้องกำหนดให้มีการทอดกฐิน ภายใน 1 เดือน หลังจากปวารณาออกพรรษา ตามธรรมวินัยที่ทรงอนุญาต ซึ่งปีนี้ตรงกับวันอาทิตย์ที่ 15 กันยายน 2567 ตรงกับกับขึ้น 13 ค่ำ เดือน 10 ขอเชิญพุทธศาสนิกชนร่วมเป็นเจ้าภาพทอดกฐินสามัคคี กรุงเทพฯ-สุพรรณบุรี โดยในเวลา 09.09 น. พระสงฆ์เจริญพระพุทธมนต์ ฉลององค์กฐิน เวลา 10.00 น. พิธีถวายพุทธบูชา ถวายข้าวพระพุทธ (ก๊งฮุก) เวลา 11.00 น. ถวายภัตตาหารแด่พระภิกษุสามเณร เวลา 12.00 น. ญาติโยมร่วมรับประทานอาหาร เวลา 13.09 น. พิธีถวายองค์กฐินวัดอนัมนิกายเฉลิมพระเกียรติพระชนมพรรษากาล โรงเจเง็กเช็งหยี่ หรือโรงเจดอนมะนาว จึงขอเชิญชวนพุทธศาสนิกชนสาธุชนผู้ใจบุญทุกท่าน ร่วมเป็นเจ้าภาพทอดกฐินสามัคคี กรุงเทพฯ-สุพรรณบุรี เพื่อนำเงินรายได้ร่วมสมทบทุนในก่อสร้างอาคารปฏิบัติธรรม (มหาวิหารพุทธะ) ขนาดความกว้าง 36 เมตร ความยาว 49 เมตร งบประมาณในการก่อสร้างเบื้องต้น 25 ล้านบาท โดยมีวัตถุประสงค์เพื่อเป็นสถานที่ในการเผยแผ่หลักธรรมคำสอนของพระพุทธศาสนา และเพื่อเป็นศูนย์กลางการเรียน การสอน และการปฏิบัติสมาธิ รวมถึงเพื่อเป็นสถานที่ประกอบอริยทรัพย์ คือทรัพย์อันประเสริฐ อันได้แก่ ทาน ศีล และภาวนา สำหรับพุทธศาสนิกชนทั่วไป ตามที่ พระพุทธองค์ ได้ทรงแสดงธรรมไว้ดังนี้ว่า ผู้ใดให้ที่พักอาศัย ผู้นั้นเชื่อว่าให้สิ่งทั้งปวง ผู้ให้ที่พักอาศัย ฯลฯ ย่อมมีบุญเจริญในกาลทุกเมื่อ ทั้งกลางวัน ทั้งกลางคืน เขาตั้งอยู่ในธรรมสมบูรณ์ด้วยศีล เป็นผู้ไปสวรรค์ เป็นสมุฏฐานก่อให้เกิดประโยชน์สุข ทั้งผู้รับ และผู้ถวาย อานิสงส์เป็นยอดของสังฆทาน เป็นปัจจัยให้ประสบความเกษมศานต์ จนบรรลุถึงพระนิพพาน เป็นที่สุดการสร้างอาคารปฏิบัติธรรม(มหาวิหารพุทธะ) ถือว่าเป็นการสร้างบุญอันยิ่งใหญ่ การบูชาอันยิ่งใหญ่ เพราะการอำนวยความสะดวกในการจัดสัปปายะสถานให้กับผู้ปฏิบัติธรรม สถานที่ประกอบกรรมดี อันเกิดแสงสว่างแห่งมรรคแห่งผลในเบื้องหน้า จะได้รับอานิสงส์ 9 ประการ แห่งการสร้างสถานปฏิบัติธรรม 1.ทำให้จิตใจเยือกเย็น ครอบครัวอบอุ่น ลูกหลานกตัญญู มีปีติสุขตลอดเวลา 2.มีเพื่อนดี มีบริวารซื่อสัตย์ ธุรกิจก้าวหน้า ธุรกิจมั่นคง 3.ชีวิตมีแต่ความเป็นสิริมงคล มีความอุดมร่มเย็นเป็นสุข 4.พ้นทุกข์ ภัย โรค โศก ศัตรู ภัยพาลทั้งปวงอานิสงส์เพื่อคนอื่น 5.ได้สร้างธรรมนาวา ขนสัตว์น้อยใหญ่ ข้ามทุกข์ในวัฏฏะสงสาร ก้าวถึงฝั่งคือพระนิพพาน 6.ได้ให้ธรรมทาน และให้อโหสิกรรมอานิสงส์ในภพหน้า 7.มีอริยทรัพย์ ไม่ทุกข์ยากลำบาก 8.มีสุคติโลกสวรรค์ในเบื้องหน้าแน่นอน 9.เลื่อนชั้นจิต ได้ภพภูมิที่ดียิ่งๆ ขึ้นไป ทั้งนี้จึงขอเชิญคณะศิษย์ยานุศิษย์ และพุทธศาสนิกชนผู้ใจบุญทุกท่าน ร่วมสมทบทุนสร้างอาคารปฏิบัติธรรม (มหาวิหารพุทธะ) วัดอนัมนิกายเฉลิมพระเกียรติพระชนมพรรษากาล หรือโรงเจดอนมะนาว ตามกำลังศรัทธา ผ่านทางธนาคารกรุงศรีอยุธยา จำกัด(มหาชน) สาขาสองพี่น้อง ชื่อบัญชี วัดอนัมนิกายเฉลิมพระเกียรติพระชนมพรรษากาล เลขที่บัญชี 058-1-28976-8 หรือติดต่อสอบถามเพิ่มเติมได้ที่ องสุตบทบวรปรีชา เถี่ยนกือ รองปลัดซ้ายอนัมนิกาย  หรือพระอาจารย์ปรีชา เถี่ยนกือ เจ้าอาวาส วัดอนัมนิกายเฉลิมพระเกียรติพระชนมพรรษากาล โทรศัพท์หมายเลข 081-8801-573 ขอเจริญพรมายังท่านสาธุชนุพุทธบริษัททุกท่าน และขอให้ท่านจงประสพแด่ความสุข ความเจริญ พร้อมทั้ง เจริญด้วย อายุ วรรณะพละ ปฏิภาณธนสารสมบัติ บรรลุสิ่งที่พึงประสงค์โดยชอบธรรมทุกประการเทอญ.",
     "category": "ท้องถิ่น",
     "date": "2024-09-14T03:24:25+00:00",
     "publisher": "Dailynews",
     "url": "https://www.dailynews.co.th/news/3861895/"
}{
     "data": "ไดนาสตี้ ไทล์ท้อป (Dynasty Tiletop) ผู้นำด้านการผลิตและจัดจำหน่ายกระเบื้องเซรามิคและพอร์ซเลนรายใหญ่ ที่มีจุดจำหน่ายครอบคลุมทั่วภูมิภาคในประเทศไทย 201 สาขา ได้จับมือกับ แมทเทรสซิตี้ (Mattress City) ผู้ค้าปลีกที่นอนและเครื่องนอนชั้นนำของประเทศ เพื่อสร้างความร่วมมือเชิงกลยุทธ์ที่จะเปลี่ยนโฉมประสบการณ์การช้อปปิ้งสินค้าตกแต่งบ้านและวัสดุก่อสร้าง ความร่วมมือนี้นอกจากจะเป็นการขยายฐานลูกค้าและเสริมความแข็งแกร่งให้กับทั้งสองธุรกิจแล้ว ยังเปิดโอกาสใหม่ในตลาดการลงทุนและหุ้นค้าปลีกของไทยที่มีศักยภาพในการเติบโตสูง คุณมารุต แสงศาสตรา ประธานกรรมการบริหาร บริษัท ไดนาสตี้ เซรามิค จำกัด (มหาชน)เปิดเผยว่า ในปีนี้แม้จะอยู่ท่ามกลางความท้าทายจากเศรษฐกิจ ไม่ว่าจะเป็นปัญหาอัตราดอกเบี้ยที่สูงขึ้น หรือผลกระทบจากสภาพอากาศ แต่ไดนาสตี้ ไทล์ท้อป ยังคงรักษาความเป็นผู้นำในตลาดกระเบื้องของไทย โดยเฉพาะสินค้าพอร์ซเลนระดับไฮเอนด์ที่ได้รับการออกแบบและผลิตในประเทศไทย ที่มีคุณภาพเทียบเท่ามาตรฐานสากล ทั้งในด้านความทนทาน ความสวยงาม และความหลากหลายของลวดลาย ไดนาสตี้ ไทล์ท้อป ยึดมั่นในการพัฒนาและผลิตสินค้าที่แสดงถึงความสามารถของคนไทย นับเป็นเครื่องพิสูจน์ถึงคุณภาพและความสามารถของคนไทยที่สามารถแข่งขันได้ในระดับโลก ส่งผลให้ผลประกอบการล่าสุดของบริษัทมีกำไรเพิ่มขึ้นอย่างงดงาม เพื่อตอบสนองความต้องการของลูกค้าและขยายส่วนแบ่งการตลาดในกลุ่มสินค้าระดับบน ไดนาสตี้ ไทล์ท้อปได้วางหมากการขยายตลาดเชิงรุกผ่านการเปิดสาขาใหม่และสร้างโชว์รูมขนาดใหญ่ทั่วประเทศเพิ่มขึ้นอย่างต่อเนื่อง เพื่อให้เข้าถึงกลุ่มลูกค้าได้ในทุกพื้นที่ ปัจจุบันมีจุดจำหน่ายหน้าร้าน 201 สาขา รวมสาขาเปิดใหม่ล่าสุดใจกลางย่านราชพฤกษ์ บนพื้นที่รวมกว่า 10 000 ตารางเมตร เพียบพร้อมด้วยสินค้าที่หลากหลายและมีคุณภาพ ในอนาคตมีแผนจะขยายสาขาเพิ่มขึ้นอีกเท่าตัว โดยมุ่งเน้นการนำเสนอสินค้าที่มีคุณภาพสูง ทนทาน และราคาที่แข่งขันได้เมื่อเทียบกับกระเบื้องนำเข้า เพื่อตอบสนองความต้องการที่หลากหลายของลูกค้า พร้อมให้ความสำคัญกับการบริการที่รวดเร็วและความพึงพอใจของลูกค้าเป็นสำคัญ สต็อกสินค้าที่พร้อมส่ง และบริการจัดส่งที่รวดเร็วทันใจ ทำให้ลูกค้ามั่นใจได้ว่าจะได้รับสินค้าที่ต้องการในเวลาอันรวดเร็วบริการจัดส่งที่รวดเร็วทันใจภายใน 3 วันอีกด้วย หนึ่งในกลยุทธ์สำคัญของ ไดนาสตี้ ไทล์ท้อป คือการพัฒนาผลิตภัณฑ์กระเบื้องให้มีความทันสมัยและตอบโจทย์ความต้องการของลูกค้าอยู่เสมอ ซึ่งได้รับการคิดค้นและออกแบบโดยทีมผู้เชี่ยวชาญคนไทย คุณมารุตกล่าวว่า “เราภูมิใจที่สินค้าของเราเป็นผลงานของคนไทย และมีคุณภาพที่ไม่แพ้ชาติใดในโลก สิ่งนี้ไม่เพียงแต่แสดงถึงศักยภาพของคนไทยในการแข่งขันในตลาดโลก แต่ยังเป็นปัจจัยสำคัญในการรักษาความได้เปรียบในตลาดภายในประเทศ” นอกจากนี้ ไดนาสตี้ ไทล์ท้อป ยังพัฒนา SketchUp Plugin ชื่อว่า RCI+ (อาร์.ซี.ไอ.พลัส) ไว้บนโปรแกรมออกแบบยอดนิยมของกลุ่มนักออกแบบ เพื่อช่วยให้สถาปนิกและนักออกแบบสามารถใช้ผลิตภัณฑ์ของบริษัท แบรนด์ไดนาสตี้ ไทล์ท้อป และ อาร์.ซี.ไอ (RCI) ในการสร้างแบบจำลอง 3D ได้สะดวกและรวดเร็วยิ่งขึ้น นวัตกรรมเหล่านี้สะท้อนถึงความมุ่งมั่นของ ไดนาสตี้ ไทล์ท้อป ในการใช้เทคโนโลยีเพื่อยกระดับคุณภาพของผลิตภัณฑ์ และสร้างความแตกต่างในตลาด แผนกลยุทธ์ไฮไลท์ของ ไดนาสตี้ ไทล์ท้อป ที่นับเป็นการเขย่าวงการร้านวัสดุก่อสร้างและตกแต่งบ้าน คือการร่วมมือกับ แมทเทรสซิตี้ ซึ่งเป็นผู้เชี่ยวชาญด้านที่นอนและเครื่องนอนที่มีชื่อเสียงในประเทศไทย ถือเป็นอีกหนึ่งก้าวสำคัญในการเพิ่มศักยภาพการเติบโต แมทเทรสซิตี้ มีความเชี่ยวชาญในการนำเสนอที่นอนหลากหลายประเภทจากแบรนด์ชั้นนำระดับโลก สามารถตอบสนองความต้องการที่หลากหลายของผู้บริโภคในทุกกลุ่ม โดยจะเข้ามาเติมเต็มในส่วนของสินค้าตกแต่งบ้านที่ให้ความรู้สึกนุ่มนวล อบอุ่น ตัดกับความแข็งแกร่ง ทนทานของกระเบื้องได้อย่างลงตัว ปัจจุบัน แมทเทรสซิตี้ ได้เริ่มเปิดสาขาภายในโชว์รูมของไดนาสตี้ ไทล์ท้อป โดยเริ่มต้นจากสาขาราชพฤกษ์เป็นสาขาแรกและสาขามีนบุรีเป็นสาขาที่ 2 รวมถึงอยู่ระหว่างก่อสร้างอีก 3 สาขา ได้แก่ สาขาราชบุรี สาขานครนายก และสาขาโคราช ตามลำดับ อีกทั้ง แมทเทรสซิตี้มีแนวโน้มที่จะขยายสาขา ในโชว์รูมของไดนาสตี้ ไทล์ท้อป อย่างน้อย 30 สาขา ในปี 2568 อีกด้วย เป็นการตอบสนองความสะดวกสบายให้กลุ่มเจ้าของบ้าน กลุ่มผู้รับเหมา กลุ่มนักออกแบบ รวมถึงลูกค้าชาวต่างชาติที่เข้ามาพักอาศัยในประเทศไทยด้วย ช่วยเสริมสร้างศักยภาพในการเติบโตของธุรกิจได้ในระยะยาว “เรามีความยินดีอย่างยิ่งที่ได้ร่วมมือกับแมทเทรสซิตี้ในครั้งนี้ ความร่วมมือนี้จะช่วยให้เราสามารถนำเสนอประสบการณ์การซื้อสินค้าตกแต่งบ้านที่ครบวงจรและสะดวกสบายยิ่งขึ้นแก้ลูกค้าของเรา เราเชื่อว่า ไดนาสตี้ ไทล์ท้อป ไม่ได้เป็นเพียงคลังกระเบื้อง แต่เป็นศูนย์รวมดีไซน์และแรงบันดาลใจสำหรับ ไดนาสตี้ ไทล์ท้อป เราเป็นหนึ่งในผู้นำในตลาดวัสดุก่อสร้างที่มีสาขาครอบคลุมทั่วประเทศไทย 201 สาขา โดยมีการขยายสาขาอย่างต่อเนื่องเพื่อตอบสนองความต้องการของลูกค้าในทุกภูมิภาค สต็อกสินค้าพร้อมส่งในทันที มาพร้อมมอบประสบการณ์การบริการที่เหนือกว่า ภายใต้คอนเซปต์ “เข้าถึงสะดวก รวดเร็ว ประทับใจ” ซึ่งเป็นจุดแข็งที่สามารถยกระดับความมั่นใจและไว้วางใจว่าลูกค้าของเราทุกท่านจะได้รับสินค้าทันใช้งาน และบริการหลังการขายที่แก้ไขปัญหาให้ได้ทันท่วงที” คุณมารุตกล่าว ด้านคุณทีปกร โลจนะโกสินทร์ ประธานเจ้าหน้าที่บริหารกลุ่มบริษัทโลตัสเบดดิ้งกรุ๊ปกล่าวเสริมว่า “รู้สึกยินดีเป็นอย่างยิ่งที่ได้ร่วมมือกับไดนาสตี้ ไทล์ท้อป ในการสร้างประสบการณ์การช้อปปิ้งที่ครบวงจร ซึ่งไม่เพียงแต่จะเพิ่มความหลากหลายให้กับสินค้าตกแต่งบ้าน แต่ยังสร้างบรรยากาศที่สมดุลระหว่างความสวยงามของกระเบื้องและการเลือกที่นอนสวยงาม ตลอดจนส่งผลดีต่อสุขภาพการนอน โดยเชื่อมั่นว่าเมื่อรวมกัน จะสามารถสร้างความพึงพอใจสูงสุดให้กับลูกค้า ด้วยสินค้าที่มีคุณภาพสูง การบริการที่ยอดเยี่ยม และความสะดวกสบายในการช้อปปิ้งภายในโชว์รูมเดียว ลูกค้าจะได้พบกับกระเบื้องที่มีดีไซน์หลากหลายจาก ไดนาสตี้ ไทล์ท้อป และที่นอนที่มีคุณภาพจาก แมทเทรสซิตี้” ด้วยกลยุทธ์การตลาดที่ชัดเจนและการตอบสนองต่อความต้องการของลูกค้าอย่างจริงจัง ความร่วมมือระหว่าง ไดนาสตี้ ไทล์ท้อป และ แมทเทรสซิตี้ จะสร้างโอกาสใหม่ในตลาดตกแต่งบ้านและวัสดุก่อสร้าง และมั่นใจว่าจะนำไปสู่การเติบโตร่วมกัน (Together We Growth) อย่างแท้จริง ค้นหาข้อมูลเพิ่มเติมเกี่ยวกับไดนาสตี้ ไทล์ท้อป ได้บนเว็บไซต์https://www.dynastyceramic.com/หรือติดตามข่าวสารอัพเดทโปรโมชั่นและข่าวสารได้ทาง Facebook:https://www.facebook.com/DynastyCeramicและ เกี่ยวกับ Mattress City ได้บนเว็บไซต์ https://mattresscity.co.th/ หรือติดตามข่าวสารอัพเดทโปรโมชั่นและข่าวสารได้ทาง Facebook:https://www.facebook.com/mattresscitythailandและ Online Call Center: 062 246 2494",
     "category": "ประชาสัมพันธ์",
     "date": "2024-09-14T03:26:38+00:00",
     "publisher": "Dailynews",
     "url": "https://www.dailynews.co.th/news/3861908/"
}{
     "data": "ผู้สื่อข่าวรายงานมาว่า ที่ห้องลุมพินีแกรนด์ สวนป่ารีสอร์ท ตำบลเฉนียง อ.เมืองสุรินทร์ จ.สุรินทร์ นายวสันต์ ชิงชนะ รองผวจ.สุรินทร์ เป็นประธานพิธีเปิดการคัดสรรสุดยอดหนึ่งตำบล หนึ่งผลิตภัณฑ์ไทย ปี พ.ศ. 2567 จ.สุรินทร์ โดยกรมการพัฒนาชุมชน ได้รับมอบหมายจากคณะกรรมการอำนวยหนึ่งตำบล หนึ่งผลิตภัณฑ์แห่งชาติ ให้รับผิดชอบดำเนินการคัดสรรสุดยออด หนึ่งตำบล หนึ่งผลิตภัณฑ์ (OTOP Product Champion) เป็นประจำทุก 2 ปี จากการลงทะเบียนผู้ผลิต ผู้ประกอบการ OTOP ปี 2557 – 2567 โดยได้ดำเนินการโครงการคัดสรรสุดยอดหนึ่งตำบล หนึ่งผลิตภัณฑ์ไทย ปี พ.ศ.2567 (OTOP Product Champion : OPC) ระดับจังหวัด เพื่อเป็นการส่งเสริมสนับสนุนให้ผลิตภัณฑ์ OTOP ได้มีโอกาสพัฒนาให้มีคุณภาพมาตรฐาน เป็นที่ยอมรับแก่บุคคลทั่วไปจนสามารถใช้เป็นแหล่งสร้างรายได้ และความเข้มแข็งให้กับชุมชน อีกทั้งเป็นการกระตุ้นให้เกิดกระบวนการมีส่วนร่วมของผู้ผลิต ผู้ประกอบการ OTOP และชุมชน ในการพัฒนาผลิตภัณฑ์ให้มีมาตรฐานในระดับสากล โดยมีวัตถุประสงค์เพื่อจัดระดับผลิตภัณฑ์ ที่จะนำไปสู่การพัฒนาระดับประเทศ จัดระบบฐานข้อมูลผลิตภัณฑ์ ที่จะใช้ในการทำงานเชิงบูรณาการของทุกหน่วยงานที่เกี่ยวข้อง ประชาสัมพันธ์และเสริมสร้างคุณค่าของผลิตภัณฑ์ให้เป็นที่ยอมรับแก่บุคคลทั่วไป จนสามารถใช้เป็นแหล่งสร้างรายได้ และความเข้มแข็งให้กับชุมชน และกระตุ้นให้เกิดกระบวนการมีส่วนร่วม ของผู้ผลิต ผู้ประกอบการ OTOP และชุมชน ในการพัฒนาผลิตภัณฑ์กรอบการคัดสรรฯ คือ สามารถส่งออกได้ ซึ่งมีความแกร่งของตราผลิตภัณฑ์ สามารถผลิตอย่างต่อเนื่องและคุณภาพคงเดิม มีมาตรฐาน โดยมีคุณภาพ และสร้างความพึงพอใจแก่ลูกค้า และมีประวัติความเป็นมาของผลิตภัณฑ์ ที่สะท้อนอัตลักษณ์ของชุมชนเชิงพื้นที่เงื่อนไขการส่งผลิตภัณฑ์เข้าคัดสรรฯ คือ ผู้ผลิต ผู้ประกอบการ OTOP ที่ได้แจ้งไว้ในการสำรวจและลงทะเบียนผู้ผลิต ผู้ประกอบการ OTOP ปี พ.ศ. 2557 – 2563 สามารถส่งผลิตภัณฑ์ที่ผ่านการรับรองมาตรฐานที่กำหนดไว้ เข้าร่วมคัดสรรฯ ได้รายละ 3 ผลิตภัณฑ์ กรณีผลิตภัณฑ์เดี่ยว หรือ 3 ชุด กรณีชุดผลิตภัณฑ์จังหวัดสุรินทร์ ได้กำหนดดำเนิน “การคัดสรรสุดยอดหนึ่งตำบลหนึ่งผลิตภัณฑ์ไทย ปี พ.ศ.2567 (OTOPProduct Champion : OPC) ระดับจังหวัด โดยกำหนดการรับสมัครผลิตภัณฑ์เพื่อร่วมคัดสรรฯ ระหว่างวันที่ 29 สิงหาคม ถึงวันที่ 10 กันยายน 2567 ณ สำนักงานพัฒนาชุมชมชนอำเภอ ทุกอำเภอ และ จังหวัดดำเนินการคัดสรรฯ ในระดับจังหวัดโดย มีผลิตภัณฑ์ชุมชน 5 ประเภทผลิต ประกอบด้วย ประเภทอาหาร จำนวน 106 ผลิตภัณฑ์ ประเภทเครื่องดื่ม จำนวน 7 ผลิตภัณฑ์ ประเภทผ้าและเครื่องแต่งกาย จำนวน 410 ผลิตภัณฑ์ ประเภทของใช้ ของตกแต่ง ของที่ระลึก จำนวน 98 ผลิตภัณฑ์ ประเภทสมุนไพรที่ไม่ใช่อาหาร จำนวน 20 ผลิตภัณฑ์ รวมทั้งสิ้น 641 ผลิตภัณฑ์",
     "category": "ท้องถิ่น",
     "date": "2024-09-14T03:50:37+00:00",
     "publisher": "Dailynews",
     "url": "https://www.dailynews.co.th/news/3862042/"
}{
     "data": "วันที่ 13 ก.ย. นายลวรณ แสงสนิท ปลัดกระทรวงการคลัง เปิดเผยว่า การแจกเงินดิจิทัล เงินสด 10 000 ให้กับกลุ่มเปราะบาง ซึ่งเป็นเฟสแรกนั้น จะโอนเงินให้กับผู้มีสิทธิทั้งหมด 14.5 ล้านคน ได้แก่ ผู้รับสิทธิสวัสดิการแห่งรัฐ และผู้พิการ จะใช้เวลา 4 วัน ตั้งแต่วันที่ 25-27 และ 30 กันยายน 2567 เป็นการโอนเงินเข้าสู่ระบบพร้อมเพย์ที่เชื่อมเลขบัตรประชาชน เช็กตารางโอนเงินสด 10 000 บาท กลุ่มเปราะบางเข้าบัญชีพร้อมเพย์ ดังนี้ ปลัดกระทรวงการคลัง ระบุว่า “เราจัดกลุ่มการโอนเงินแต่ละวันให้กับผู้ได้รับสิทธิ เพื่อไม่ให้กระทบการจ่ายเงินเดือน และอื่นๆ เฉลี่ยจะจ่ายเงินให้ผู้รับสิทธิกลุ่มดังกล่าว วันละ 4-5 ล้านคน”",
     "category": "เศรษฐกิจ",
     "date": "2024-09-14T04:48:14+00:00",
     "publisher": "Dailynews",
     "url": "https://www.dailynews.co.th/news/3859515/"
}{
     "data": "ปัญหาใหญ่ที่ผู้ประสบภัยน้ำท่วมจำนวนมากไม่ยอมทิ้งบ้าน ก็เพราะมีสัตว์เลี้ยงแสนรักที่ต้องดูแล เพราะไม่รู้ว่าจะมีที่ไหนให้สัตว์เลี้ยงอยู่ได้ ล่าสุดมีผู้ใช้เฟซบุ๊ก Waew Jiraporn โพสต์ภาพและข้อความระบุว่า นี่คือเหตุผลที่หมาที่อยู่กับคนตลอด ไม่ยอมอพยพ เพราะพอออกมาจากบ้าน ก็ไม่มีพื้นที่ช่วยเหลือต้อนรับอย่างแท้จริง จะออกข่าวจะโพสต์ทำไมว่าหมาพักได้ ตอนนี้หมาหลายบ้านถูกสาธารณสุข เชิญออกจากหอประชุมชั้นแรก (ที่มีแอร์) บอกให้เอาไปไว้ รพส ใน ม. (ชิโร่อยู่กับคนมาตั้งแต่สองเดือน ตอนนี้หมาแก่ 12 ขวบ ให้เอาไปอยู่กรงแบบไม่มีเจ้าของ โร่ตายชัวร์) เราให้เหตุผลว่าทำไมโร่ต้องอยู่แอร์ และโร่ต้องกินยาทุกมื้อ และหมาแก่ 12 ขวบ โกลเด้นหมาใหญ่อะ คุณคิดว่าเขาอยู่ได้กี่ขวบ คนผู้ชายเหมือนพูดดีนะ แต่ก็เหมือนไล่นั้นแหละค่ะ เพราะพยายามให้เราเอาโร่ไปอยู่กรง ซึ่งโร่ไม่เคยอยู่ บอกว่าเป็นแอร์อากาศมันหมุนเวียน ถ้าคนป่วยอาจจะติดเชื้อหมา ถ้าหมาป่วยกลัวติดเชื้อคน แล้วเห็นไปประชุมกันอีกรอบกลับมาบอก ให้อยู่ได้ แต่ไม่ให้เพ่นพ่าน สรุปที่ไล่ นี่กลัวหมาเพ่นพ่าน หรือเรื่องอากาศหมุนเวียน (แล้วบอกเลย เรามาเป็นสี่ห้าบ้านแรกเลย เราไม่เห็นหมาบ้านไหนเพ่นพ่าน มีแต่เด็กวิ่งไปมาไม่เกรงใจคนที่นอนกันอยู่) เรามาตั้งแต่ตีสามคืนแรก ตอนที่ยังมีอพยพสามสี่บ้าน แล้วทยอยมาเรื่อย มีทั้งคนสัตว์หลายบ้าน ไม่มีเจ้าหน้าที่มหา’ลัย ว่าอะไร ตั้งแต่วันที่เรามาอยู่ เราเข้าออกพาโร่ไปฉี่อึข้างนอก (มีที่เก็บอึ เช็ดตูดเช็ดเท้าหมาก่อนเข้า มาถึงเต็นท์ที่นอนเราเช็ดตัวอีก เพราะเป็นวิถีปกติของโร่ที่อยู่บ้าน เราเช็ดหมดเพราะโร่สกปรกมันจะแพ้) คนที่รู้จักบ้านพี่โร่มานานคงรู้ว่าเราเลี้ยงหมายังไง ก็ผ่านด้านหน้าทางเข้าตั้งแต่วันแรกๆ ไม่มีคนของมหา’ลัยว่าอะไรเลย แถมเอาไปออกข่าว ว่าให้หมามาได้ มีไลฟ์ของมหา’ลัย และข่าวเรื่องเล่าเช้านี้ ตอนนี้เราเลยดิ้นรนกลับบ้านที่อำเภอพานดีกว่า แต่สงสารคนที่เขาไม่มีที่ไปและหมาที่ห่างคนไม่ได้ แค่เอามาบอกกล่าว เดี๋ยวคนที่เขาเห็นจากข่าวจากไลฟ์มหา’ลัย ว่าให้หมามาได้ พอมาแล้วโดนเชิญออก ชั้นแรก เขาจะรู้สึกสิ้นหวัง ว่าต้องทำยังไง ที่ไม่มีทางไป ไม่มีที่อยู่ เหมือนเราวันแรกๆ ที่ไม่มีที่ไป มันคิดไม่ออกหรอก คนไม่อยู่จุดนี้ไม่เจอกับตัวจริงๆ หนีความลำบากมา ยังให้มาคิดหนักอีก",
     "category": "ทั่วไทย",
     "date": "2024-09-14T04:50:38+00:00",
     "publisher": "Dailynews",
     "url": "https://www.dailynews.co.th/news/3861749/"
}{
     "data": "เมื่อวันที่ 13 ก.ย.67 ที่บริษัท ชมเดือน คอมเพล็กซ์ จำกัด ถนนเณรแก้ว ต.ท่าพี่เลี้ยง อ.เมือง จ.สุพรรณบุรี ดร.อุดม โปร่งฟ้า ที่ปรึกษา รมว.การพัฒนาสังคมและความมั่นคงของมนุษย์  จัดทำบุญเลี้ยงพระเพื่อความเป็นสิริมงคลแก่ครอบครัว ในโอกาสครบรอบวันคล้ายวันเกิด 61 ปี โดยมีแขกผู้มีเกียรติมาร่วมอวยพร อาทิ หม่อมหลวงสราลี กิติยากร   พล.ต.ท.นัยวัฒน์ ผะเดิมชิต ผู้บัญชาการตำรวจภูธรภาค 7   นายยงยุทธ ติยะไพรัช อดีตประธานรัฐสภา    พล.ต.อ.วิรุฬห์ พื้นแสน อดีตผู้ช่วย ผบ.ตร.   นายวุฒิศักดิ์ รัตนสุบรรณ หัวหน้าส่วนราชการ นักการเมืองท้องถิ่น ทั้ง ส.อบจ.   นายกเทศมนตรีฯ มนายก อบต.ฯ    อสม. และประชาชน รวมอวยพรกันจำนวนมาก ดร.อุดม โปร่งฟ้า   นอกจากเป็นที่ปรึกษา รมว.การพัฒนาสังคมฯ แล้ว ยังเป็นว่าที่ผู้สมัครนายก อบจ.สุพรรณบุรี ในนามพรรคชาติไทยพัฒนา ถือเป็นกำลังหลักสำคัญของพรรคชาติไทยพัฒนา ในการร่วมกันพัฒนาจังหวัดสุพรรณบุรี มาโดยตลอด และยังเป็นคนสุพรรณบุรี เป็นบุคคลที่มีความรู้ความสามารถ มีประสบการณ์ เป็นบุคคลที่นายบรรหาร ศิลปอาชา  ให้ความไว้วางใจมากคนหนึ่ง เมื่อสมัยที่ยังมีชีวิตอยู่  ได้ช่วยงานกับพรรคมาโดยตลอด ชื่อเสียงโด่งดังทางภาคอีสานมากกว่าบ้านเกิดที่สุพรรณบุรี หลังนายบรรหารถึงแก่อนิจกรรมลงได้กลับบ้านเกิดมาช่วยนายวราวุธ ศิลปอาชา พัฒนาจังหวัดสุพรรณบุรี ร่วมกับข้าราชการ สมาชิก.อบจ.   นายกเทศบาล นายก อบต.   กำนัน และผู้ใหญ่บ้าน  เชื่อว่าจะทำให้สุพรรณบุรี มีความเจริญเหมือนที่นายบรรหาร ได้ทำเอาไว้ ดร.อุดม ยังจำวลีสำคัญของนายบรรหารมาตลอด คือ “สัจจะและกตัญญู” เพื่อเป็นแนวทางการรับใช้พี่น้องประชาชน และยังเป็นผู้ที่สนับสนุนส่งเสริม “บวรพระศาสนา บ้าน วัด โรงเรียนและชุมชน” มาอย่างต่อเนื่อง สม่ำเสมอ ทั้งยังเป็นที่รักและเคารพของชาวสุพรรณบุรี คนหนึ่งโดยอาศัยใช้ความเป็นคนนอบน้อม ถ่อมตน เข้ากับประชาชนได้ทุกชนชั้นได้อย่างไม่ยาก ทำให้เป็นที่รู้จักของคนสุพรรณบุรี เมื่อถึงวาระจะเลือกตั้ง นายก อบจ.สุพรรณบุรี จึงอาสาลงเลือกตั้งเพราะตัวเองเป็นคนมีศักยภาพพร้อม ผ่านการเมืองทั้งสนามเล็กและใหญ่มาแล้ว เมื่อกลับมาอยู่สุพรรณบุรีได้ 5-6 ปี ได้ทำความคุ้นเคยกับประชาชนจนเห็นว่าประชาชน มีความเชื่อมั่น น่าจะเป็นนายก อบจ.สุพรรณบุรี ได้จึงขอความเห็นจากหลายฝ่าย โดยเฉพาะนายวราวุธ ศิลปอาชา หัวหน้าพรรคชาติไทยพัฒนา และภรรยาคือ ดร.สุจิตรา ทรงมัจฉา ดร.อุดม เปิดเผยกับหัวหน้าศูนย์ข่าวเดลินิวส์สุพรรณบุรี ว่า “ถ้าภรรยาผมเอ่ยปากห้าม ผมก็จะไม่ลงสมัคร เมื่อภรรยาไม่ห้ามก็ถือว่าภรรยาผมยอม เสียสละความสุขทุกอย่างที่จะหายไป  วันเกิดผมปีนี้ ผมบอกตรงนี้เลยว่า ผมขอเสียสละเวลาและชีวิตส่วนตัว เพื่ออาสามารับใช้ประชาชนคนสุพรรณบุรี ครับ”",
     "category": "ท้องถิ่น",
     "date": "2024-09-14T04:58:09+00:00",
     "publisher": "Dailynews",
     "url": "https://www.dailynews.co.th/news/3859634/"
}{
     "data": "สำนักข่าวต่างประเทศรายงานจากกรุงปักกิ่ง ประเทศจีน เมื่อวันที่ 13 ก.ย. โดยอ้างจากรายงานของสำนักข่าวซินหัว ที่เผยแพร่ผลการประชุมของคณะรัฐมนตรีจีน ซึ่งต่อมาผ่านความเห็นชอบจากสภาประชาชนแห่งชาติ (เอ็นพีซี) ในการเพิ่มอายุเกษียณตามกฎหมายของแรงงานชาย เป็น 63 ปี จากเดิม 60 ปี ส่วนอายุเกษียณของแรงงานหญิงตามกฎหมาย ให้เพิ่มเป็นระหว่าง 55-58 ปี จากเดิม 50-55 ปี มาตรการดังกล่าวมีผลบังคับใช้เป็นเวลาอย่างน้อย 15 ปี เริ่มตั้งแต่วันที่ 1 ม.ค. 2568 โดยการเพิ่มอายุเกษียณจะเป็นแบบค่อยเป็นค่อยไป เพื่อให้ทั้งนายจ้างและลูกจ้างสามารถวางแผนการจ้างงาน และการทำงานได้อย่างเหมาะสม Chinese lawmakers on Friday voted to adopt a decision on gradually raising the statutory retirement age in the country  marking the first adjustment in the arrangement since the 1950shttps://t.co/Mijuf6MCN0pic.twitter.com/ggx55oW3sC ทั้งนี้ การปรับเปลี่ยนเกณฑ์อายุเกษียณครั้งนี้ เป็นไปตามการศึกษาและวิเคราะห์อย่างละเอียด อ้างอิงตามอายุคาดเฉลี่ย แนวโน้มสุขภาพประชากร โครงสร้างประชากร ระดับการศึกษา และสถานการณ์ของตลาดแรงงานภายในจีน ความเคลื่อนไหวของรัฐบาลปักกิ่งในเรื่องนี้ เกิดขึ้นขณะที่จีนกำลังเผชิญกับวิกฤติประชากร จากการเข้าสู่ภาวะสังคมผู้สูงอายุ โดยคณะกรรมการสุขภาพแห่งชาติคาดการณ์ว่า ประชากรซึ่งมีอายุตั้งแต่ 60 ปีขึ้นไปในจีน จะเพิ่มขึ้นจาก 280 ล้านคน เป็นมากกว่า 400 ล้านคนภายในปี 2578 หรือเทียบเท่ากับจำนวนประชากรปัจจุบันทั้งหมดของสหราชอาณาจักรและสหรัฐรวมกัน. เครดิตภาพ : GETTY IMAGES",
     "category": "ต่างประเทศ",
     "date": "2024-09-14T05:41:56+00:00",
     "publisher": "Dailynews",
     "url": "https://www.dailynews.co.th/news/3859792/"
}{
     "data": "เมื่อวันที่ 14 ก.ย. ผู้สื่อข่าวรายงานว่า  พล.ท.อดุลย์ บุญธรรมเจริญ แม่ทัพภาคที่ 2 ในฐานะผู้อำนวยการศูนย์บรรเทาสาธารณภัยกองทัพภาคที่ 2 พร้อมด้วย พล.ต.ยุทธนา มีทิพย์ ผู้บัญชาการมณฑลทหารบกที่ 24 ในฐานะผู้อำนวยการศูนย์บรรเทาสาธารณภัยมณฑลทหารบกที่ 24 และคณะผู้บังคับบัญชา ร่วมกับหัวหน้าส่วนราชการที่เกี่ยวข้อง ลงพื้นที่ตรวจเยี่ยมให้กำลังใจกำลังพลที่ปฏิบัติหน้าที่ช่วยเหลือประชาชนที่ประสบอุทกภัย และติดตามสถานการณ์น้ำในพื้นที่จังหวัดหนองคาย และได้มอบถุงยังชีพและให้กำลังใจประชาชนที่ประสบอุทกภัย ในพื้นที่บ้านปากมาง ต.กองนาง อ.ท่าบ่อ จ.หนองคาย เมื่อวันที่ 13 ก.ย. ที่ผ่านมา ทั้งนี้ แม่ทัพภาค 2 ได้สั่งการและให้กรมทหารราบที่ 13 ในฐานะศูนย์บรรเทาสาธารณภัย กรมทหารราบที่ 13 จัดรถครัวสนาม ลงมาสนับสนุนพื้นที่เพิ่มเติมอีก 1 คัน รวมเป็น 2 คัน รวมทั้งประสานสำนักงานทหารพัฒนา ภาค 2 (สนพ.2 นทพ.) จัดรถผลิตน้ำดื่มลงมาแจกจ่ายให้กับประชาชนที่ประสบอุทกภัยในพื้นที่ และประสาน กรมป้องกันและบรรเทาสาธารณภัย (ปภ.) เขต 14 ให้การสนับสนุนเรือท้องแบน สำหรับขนย้ายสิ่งของเพิ่มเติม นอกจากนี้ แม่ทัพภาคที่ 2 และชมรมพัฒนาสัมพันธ์ระดับผู้บริหารกองทัพบก (พสบ.) ทุกรุ่น ได้มอบเงินสดจำนวน 100 000 บาท ให้กับศูนย์บรรเทาสาธารณภัย มณฑลทหารบกที่ 24  (ศบภ.มทบ.24) เพื่อสนับสนุนในการทำอาหารแจกจ่ายประชาชน และการช่วยเหลือผู้ประสบภัยด้านอื่นๆ ตามความเหมาะสมต่อไป.",
     "category": "การเมือง",
     "date": "2024-09-14T05:48:43+00:00",
     "publisher": "Dailynews",
     "url": "https://www.dailynews.co.th/news/3862274/"
}{
     "data": "เมื่อเวลา 12.22 น. วันที่ 14 ก.ย. น.ส.แพทองธาร ชินวัตร นายกรัฐมนตรี โพสต์ข้อความผ่านเฟซบุ๊กและทวีตผ่าน X ว่า ชาวหนองคาย ในจุดน้ำท่วมรวมถึงจุดเสี่ยงภัย ขอให้ปฏิบัติตามคำแนะนำของเจ้าหน้าที่ขณะนี้ เมื่อวาน (13 ก.ย.) ดิฉันได้สั่งการให้ทุกหน่วยงานเฝ้าระวังอย่างใกล้ชิด โดยเฉพาะเรื่องการประเมินสถานการณ์ การแจ้งเตือนประชาชน และการให้ความช่วยเหลือ โดยวันนี้ยังคงติดตามสถานการณ์ใกล้ชิด เพื่อสั่งการได้ต่อเนื่องและทันท่วงที นายกฯ ระบุอีกว่า การบรรเทาภัยที่เข้าไปช่วยเหลือเมื่อคืนนี้ คือ การจัดรถครัวสนามเพิ่มเติม จัดรถผลิตน้ำดื่มมาแจกจ่ายให้คนในพื้นที่ เรือท้องแบน สำหรับขนย้ายสิ่งของและประชาชน วันนี้นายอนุทิน ชาญวีรกูล รองนายกรัฐมนตรี และรมว.มหาดไทย รวมถึงหน่วยงานความมั่นคง ได้ลงพื้นที่จังหวัดหนองคาย เพื่อติดตามสถานการณ์น้ำ และสั่งการในการดูแลช่วยเหลือประชาชน.",
     "category": "การเมือง",
     "date": "2024-09-14T06:57:43+00:00",
     "publisher": "Dailynews",
     "url": "https://www.dailynews.co.th/news/3862562/"
}{
     "data": "เมื่อวันที่ 14 ก.ย. ผู้สื่อข่าวรายงานว่า ได้มีการเผยแพร่มติมหาเถรสมาคม (มส.) ครั้งที่ 19/ 2567 เรื่อง เสนอความเห็นของคณะกรมการพิจารณากรณีของพระทวีวัฒน์ จารุวณฺโณ ระบุว่า ในการประชุม มส. ครั้งที่ 19/2567 เมื่อวันที่ 19 ก.ค. 2567 เลขาธิการมหาเถรสมาคมเสนอว่า อนุสนธิมติที่ประชุม มส. มติที่ 529/2567 ในการประชุมครั้งที่ 18/2567 รับทราบการที่ราชเลขานุการในพระองค์พระบาทสมเด็จพระเจ้าอยู่หัว มีหนังสือสำนักพระราชวัง ลงวันที่ 3 ก.ค. 2567 กราบทูลสมเด็จพระอริยวงศาคตญาณ สมเด็จพระสังฆราช สกลมหาสังฆปริณายก ความสรุปว่า ทรงพระกรุณาโปรดแต่งตั้งพระสังฆาธิการ จำนวน 8 รูป เพื่อพิจารณากรณีพระทวีวัฒน์ จารุวณฺโณ ทั้งนี้ สมเด็จพระสังฆราช ทรงทราบและมีพระบัญชาโปรดให้คณะกรรมการปฏิบัติหน้าที่สนองพระราชกระแสในการพิจารณาดำเนินการ สรุปผลเพื่อพิจารณา และนิมนต์ พระทวีวัฒน์ จารุวณฺโณ มารับทราบต่อไป โดยคณะกรรมการได้มีการประชุมเมื่อวันที่ 16 ก.ค. 2567 และได้พิจารณาทั้ง 4 ประเด็นของพระทวีวัฒน์ คือ ประเด็นที่ 1 กรณีการกล่าวถึงพระไตรปิฎกว่า เชื่อถือได้ประมาณ 80 เปอร์เซ็นต์ อีกประมาณ 20 เปอร์เซ็นต์ เชื่อถือไม่ได้ ประเด็นที่ 2 กรณีการกล่าวว่า พระอรหันต์และพระพุทธเจ้า ยังมีความโกรธอยู่ ประเด็นที่ 3 กรณีการกล่าวว่า พระพุทธเจ้าบอกว่า สิ่งที่ควรค่าแก่การเคารพสักการะกราบไหว้ในฐานะชาวพุทธ มีเพียง 3 เท่านั้น คือ ธาตุเจดีย์ ที่เรียกว่าพระบรมสารีริกธาตุ 2.บริโภคเจดีย์ คือ ต้นพระโพธิอันเป็นที่ตรัสรู้ของพระสัมมาสัมพุทธเจ้า 3.อุทเทสิกเจดีย์ คือ การแสดงธรรม ประเด็นที่ 4 เรื่องการตักน้ำใส่แก้วไปวางบนหิ้งพระ ไม่ได้บุญ โดยคณะกรรมการได้พิจารณาทั้ง 4 ประเด็นดังกล่าว และได้เปิดโอกาสให้พระทวีวัฒน์ จารุวณฺโณ ได้อธิบายแนวคิด และคณะกรรมการได้อบรมแนะนำวิธีวิทยาเบื้องต้นเพื่อการตีความที่ถูกต้อง พร้อมกับเห็นควรให้แก้ไขแนวคิดและวิธีการเผยแผ่ เพื่อให้สอดคล้องตามหลักวิชาการพระพุทธศาสนา พระไตรปิฎก อรรถกถา ฎีกา ตลอดจนมติบูรพาจารย์ ซึ่งพระทวีวัฒน์ ได้กล่าวต่อที่ประชุมว่าจะนำไปปรับปรุงแก้ไข ทั้งนี้ที่ประชุม มส. ได้มีมติรับทราบตามเอกสารที่คณะกรรมการเสนอ รับทราบคำมั่นของพระทวีวัฒน์ ที่จะปรับปรุงแก้ไขแนวทางการเผยแผ่ในส่วนที่คลาดเคลื่อนให้ถูกต้องต่อไป ทั้งนี้สำหรับ พระทวีวัฒน์ หรือที่ลูกศิษย์จะเรียกท่านว่า “พระอาจารย์ต้น” พำนักอยู่ที่สถานศึกษาธรรมดอยธรรมนาวา จ.เชียงราย ที่กำลังแผ่หลักธรรมตามหลักธรรมนาวา ซึ่งขณะนี้กำลังเป็นที่ถูกกล่าวถึงในหมู่คณะสงฆ์เป็นอย่างมาก ",
     "category": "การศึกษา-ศาสนา",
     "date": "2024-09-14T07:54:01+00:00",
     "publisher": "Dailynews",
     "url": "https://www.dailynews.co.th/news/3862843/"
}{
     "data": "สำนักข่าวต่างประเทศรายงานจากกรุงปักกิ่ง ประเทศจีน เมื่อวันที่ 14 ก.ย. ว่า กองทัพปลดปล่อยประชาชนจีน (พีแอลเอ) ออกแถลงการณ์ เกี่ยวกับการสังเกตการณ์ การเดินทางของเรือสองลำที่กองทัพเรือเยอรมนีส่งเข้ามา ให้ผ่านช่องแคบไต้หวัน เมื่อวันศุกร์ที่ผ่านมา คือ เรือฟริเกต บาเดิน-เวือร์ทเทิมแบร์ค และเรือส่งกำลังบำรุงขนาดใหญ่ ฟรังก์ฟัวร์ต อัม ไมน์ ซึ่งกองทัพเรือและกองทัพอากาศของจีน “ดำเนินการตามขั้นตอน” เพื่อเตือนเรือทั้งสองลำ German Navy ships to sail through Taiwan Straithttps://t.co/O5W18cUiuQpic.twitter.com/dyV3l2nb92 ขณะเดียวกัน แถลงการณ์ของพีแอลเอวิจารณ์ความเคลื่อนไหวของเยอรมนี ซึ่งเป็นครั้งแรกในรอบ 22 ปี ที่รัฐบาลเบอร์ลินส่งเรือรบเข้ามายังช่องแคบไต้หวัน “เป็นการส่งสัญญาณที่ผิดพลาด” เนื่องจากเป็นการ “เพิ่มความเสี่ยงด้านความมั่นคง” ให้กับสถานการณ์ในบริเวณนี้ ด้านแถลงการณ์ของกระทรวงกลาโหมเยอรมนี ระบุว่า เรือทั้งสองลำอยู่ระหว่างเดินทางจากเกาหลีใต้ เพื่อมุ่งหน้าไปยังฟิลิปปินส์ ส่วนการเลือกเดินเรือผ่านช่องแคบไต้หวันนั้น เนื่องจาก “เป็นเส้นทางปลอดภัยและสั้นที่สุด” ท่ามกลางสภาพอากาศที่แปรปรวนในเวลานั้น และ “ทางน้ำบริเวณนี้เป็นเส้นทางเดินเรือสากล ที่ทุกประเทศสามารถเดินเรือผ่านได้อย่างเสรี”. เครดิตภาพ : AFP",
     "category": "ต่างประเทศ",
     "date": "2024-09-14T09:10:21+00:00",
     "publisher": "Dailynews",
     "url": "https://www.dailynews.co.th/news/3863355/"
}{
     "data": "เมื่อวันที่ 14 ก.ย. 67 นายวัน อยู่บำรุง สมาชิกพรรคพลังประชารัฐ ในฐานะผู้รับผิดชอบในการดำเนินงานและการประสานงานกิจกรรมทางการเมืองของพรรคในพื้นที่กรุงเทพมหานคร ได้โพสต์ข้อความและรูปภาพในเฟซบุ๊กส่วนตัว ระบุ ว่า “วันนี้ ผม พร้อมด้วย นาย สามารถ เจนชัยจิตรวนิช รองโฆษกพรรค นายพยม พรหมเพชร อดีต สส.สงขลา ร.ต.ต.มณฑล โพธิ์คาย อดีต สส.กรุงเทพฯ ได้เข้าพบ พล.อ.ประวิตร วงษ์สุวรรณ หัวหน้าพรรคพลังประชารัฐ ในการวางแผนการหารือการขับเคลื่อนนโยบาย ในพื้นที่กรุงเทพฯ และจังหวัดสงขลา  ทั้งนี้ พล.อ.ประวิตร อารมณ์ดี มีความสุข ไม่มีความกังวลในเรื่องคลิปหลุดที่ออกมาก่อนหน้านี้แต่อย่างใด ทั้งนี้ ยังกำชับให้ทุกคน เร่งช่วยเหลือพ่อแม่พี่น้องประชาชนในทุกมิติ”.",
     "category": "การเมือง",
     "date": "2024-09-14T09:19:45+00:00",
     "publisher": "Dailynews",
     "url": "https://www.dailynews.co.th/news/3863140/"
}{
     "data": "เมื่อวันที่ 14 ก.ย.นายจักกพันธุ์ ผิวงาม รองผู้ว่าฯ กทม.ลงพื้นที่ติดตามความคืบหน้าโครงการกําจัดมูลฝอยด้วยวิธีการเผาไหม้ เพื่อผลิตพลังงานไฟฟ้า ขนาดไม่น้อยกว่า 1 000 ตัน/วัน บริเวณศูนย์กำจัดมูลฝอยอ่อนนุช เขตประเวศ ซึ่งโครงการกําจัดมูลฝอยด้วยวิธีการเผาไหม้ เพื่อผลิตพลังงานไฟฟ้า ขนาดไม่น้อยกว่า 1 000 ตัน/วัน ศูนย์กำจัดมูลฝอยอ่อนนุช พื้นที่ 30 ไร่ ดำเนินการโดย บริษัท นิวสกาย เอ็นเนอร์จี (แบงค็อก) จำกัด เริ่มการก่อสร้างวันที่ 19 ก.พ. 67 สิ้นสุดการก่อสร้างวันที่ 14 พ.ย. 69 ระยะเวลาก่อสร้าง 1 000 วัน ซึ่ง กทม. กำหนดแผนพัฒนาการกำจัดขยะ โดยการนำขยะมาเปลี่ยนเป็นพลังงาน เพื่อลดปริมาณการกำจัดขยะด้วยวิธีการฝังกลบ ในรูปแบบของโครงการจ้างเหมาเอกชนกำจัดมูลฝอยด้วยระบบเตาเผามูลฝอย ขนาดไม่น้อยกว่า 1 000 ตัน/วัน โดยขยะมูลฝอยจะถูกจัดเก็บและนำมาเทในบ่อรับขยะภายในอาคารระบบปิด 3-5 วัน เพื่อให้ความชื้นลดลงร้อยละ 35 จากนั้นจะใช้เครนคีบขยะเข้าสู่เตาเผาแบบตะกรับ หรือ Stoker Type ควบคุมความร้อนให้คงที่ประมาณ 850-1 1000 องศาเซลเซียส โดยนำความร้อนไปต้มน้ำเกิดเป็นไอน้ำแรงดันสูงผ่านตัวขับเคลื่อน (Turbine) เปลี่ยนพลังงานกลให้เกิดเป็นพลังงานไฟฟ้าด้วยเครื่องกำเนิดไฟฟ้า ปัจจุบันโครงการดังกล่าว มีความคืบหน้างานสะสมตามแผนร้อยละ 19.15 ความคืบหน้างานสะสมที่ทำได้จริงร้อยละ 18.46 ประกอบด้วย งานพื้นคอนกรีต งานบ่อขยะ งานคานคอดิน งานฐานราก งานติตตั้งสายส่งและเชื่อมต่อระบบของการไฟฟ้านครหลวง (กฟน.) การไฟฟ้าส่วนภูมิภาค (กฟผ.) งานท่อน้ำประปาและติดตั้งมิเตอร์ ทั้งนี้ รองผู้ว่าฯ กทม. ได้กำชับบริษัทผู้รับจ้าง ให้คำนึงถึงมาตรการด้านความปลอดภัยในการก่อสร้าง ตรวจสอบอุปกรณ์ที่ใช้ในการปฏิบัติงานอย่างสม่ำเสมอ เพื่อให้อยู่ในความมั่นคงแข็งแรง พร้อมทั้งมอบหมายให้สำนักสิ่งแวดล้อม ติดตามโครงการกําจัดมูลฝอยด้วยวิธีการเผาไหม้ เพื่อผลิตพลังงานไฟฟ้า ขนาดไม่น้อยกว่า 1 000 ตัน/วัน อย่างต่อเนื่อง เพื่อให้การก่อสร้างแล้วเสร็จ ตามสัญญาที่กำหนดไว้ปลายปี 69.",
     "category": "กทม.",
     "date": "2024-09-14T09:20:47+00:00",
     "publisher": "Dailynews",
     "url": "https://www.dailynews.co.th/news/3863377/"
}{
     "data": "สำนักข่าวซินหัวรายงานจากเมืองสีหนุวิลล์ ประเทศกัมพูชา เมื่อวันที่ 14 ก.ย. ว่า พล.อ.ฮุน มาเนต นายกรัฐมนตรีกัมพูชา กล่าวว่า ท่าเรืออัตโนมัติสีหนุวิลล์ ซึ่งเป็นท่าเรือทะเลลึกเชิงพาณิชย์ระหว่างประเทศเพียงแห่งเดียวของกัมพูชา มีบทบาทสนับสนุนการพัฒนาสังคมและเศรษฐกิจของประเทศ เปรียบเป็นประตูหลักสำหรับการค้าของกัมพูชา กับนานาประเทศในภูมิภาคและทั่วโลก ซึ่งกัมพูชามุ่งยกระดับท่าเรือแห่งนี้ ให้เป็นศูนย์กลางโลจิสติกส์ระดับภูมิภาค ด้านนายเพ็ง โพนี รมว.โยธาธิการและการขนส่งของกัมพูชา กล่าวว่า สถานีตู้คอนเทเนอร์เสริมแห่งใหม่ จะช่วยให้ท่าเรืออัตโนมัติสีหนุวิลล์ สามารถรับรองตู้คอนเทเนอร์สูงถึง 1 ล้านทีอียูต่อปี (TEU : หน่วยนับตู้คอนเทเนอร์ยาว 20 ฟุต) ขณะที่ท่าเรือแห่งนี้ สร้างรายได้รวม 66 ล้านดอลลาร์สหรัฐ (ราว 2 230 ล้านบาท) ระหว่างเดือน ม.ค.-ก.ค. ที่ผ่านมา เพิ่มขึ้น 26% เมื่อเทียบแบบปีต่อปี นอกจากนี้ ท่าเรืออัตโนมัติสีหนุวิลล์ ซึ่งเป็นท่าเรือขนส่งขนาดใหญ่ที่สุดของกัมพูชา ได้รับรองสินค้าบรรจุตู้คอนเทเนอร์ในช่วง 7 เดือนแรกของปีนี้ ราว 5.7 ล้านตัน เพิ่มขึ้น 26.5% เมื่อเทียบแบบปีต่อปี. ข้อมูล-ภาพ : XINHUA",
     "category": "ต่างประเทศ",
     "date": "2024-09-14T09:22:08+00:00",
     "publisher": "Dailynews",
     "url": "https://www.dailynews.co.th/news/3863460/"
}{
     "data": "วันที่ 14 ก.ย. ที่บริเวณด้านหน้าโรงแรมโฆษะ จ.ขอนแก่น ได้กำหนดให้เป็นสถานที่รับบริจาคน้ำดื่ม  อาหารแห้ง  อาหารกึ่งสำเร็จรูป  เวชภัณฑ์ยาต่างๆ สำหรับการนำส่งความช่วยเหลือไปให้กับผู้ประสบภัยในพื้นที่ภาคเหนือ โดยตลอดทั้งวัน มีผู้ใจบุญทยอยนำสิ่งของมาบริจาคที่จุดรับบริจาคแห่งนี้อย่างต่อเนื่อง ซึ่งโรงแรมโฆษะ ได้จัดกำลังเจ้าหน้าที่ ซึ่งเป็นพนักงานของโรงแรม มาประจำจุดรับบริจาคและคัดแยกสิ่งของ รวมทั้งการลงบันทึกรายนามผู้มีจิตศรัทธาและสิ่งของที่นำมาบริจาค เพื่อส่งต่อการให้ความช่วยเหลือตามรอบการขนส่งที่กำหนด นายธนัท โฆษะวิสุทธิ์ ผู้ช่วยประธานกรรมการบริหารโรงแรมโฆษะ กล่าวว่า ขณะนี้สิ่งของบริจาคจากผู้มีจิตศรัทธา ทยอยส่งต่อการให้ความช่วยเหลือมาที่จุดรับบริจาคของเราอย่างต่อเนื่อง ซึ่งในทุกเหตุการณ์และทุกสถานการณ์ โรงแรมโฆษะ จะจัดตั้งจุดรับบริจาคหรือประสานงานร่วมกับหน่วยงานภาครัฐและภาคเอกชน เพื่อร่วมเป็นส่วนหนึ่งในการให้ความช่วยเหลือ และส่งมอบกำลังใจให้กับผู้ประสบภัย โดยขณะนี้ สิ่งของบรรเทาทุกข์ชุดแรก ซึ่งประกอบด้วยน้ำดื่ม  อาหารแห้ง  ยารักษาโรคและอาหารกึ่งสำเร็จรูป ได้ทยอยลำเลียงส่งไปที่ จ.เชียงราย แล้ว ตามการประสานงานของสมาคมชาวเหนือขอนแก่น สิ่งของที่ได้รับมานั้น ส่วนหนึ่งได้ส่งไปพร้อมกันกับหน่วยกู้ภัยต่างๆ ที่เดินทางไปสนับสนุนการทำงานในพื้นที่ จ.เชียงราย และพื้นที่ที่ประสบภัย ขณะที่บางส่วนได้ส่งไปกับจุดรับบริจาคที่เป็นเครือข่ายร่วมกัน ตามจุดที่ทาง จ.เชียงราย กำหนด ในส่วนของชุดที่ 2 นั้น ได้มีการประสานงานและวางแผนร่วมกับกับ ม.ขอนแก่น  ตลาดต้นตาล และเครือข่ายในพื้นที่ จัดหารถบรรทุก ทำการส่งสิ่งของที่ได้รับบริจาค ส่งไปให้กับผู้ประสบภัยที่ จ.เชียงราย และมีการวางแผนสำหรับการเตรียมการให้ความช่วยเหลือผู้ประสบภัยในพื้นที่ในกลุ่มจังหวัดภาคอีสาน ที่ขณะนี้หลายพื้นที่ระดับน้ำเริ่มท่วมสูงแล้ว",
     "category": "ท้องถิ่น",
     "date": "2024-09-14T09:33:23+00:00",
     "publisher": "Dailynews",
     "url": "https://www.dailynews.co.th/news/3863246/"
}{
     "data": "เมื่อวันที่ 14 ก.ย. ผู้สื่อข่าวรายงานว่า ที่มูลนิธิอาณัตพณซารัมย์ (ลูกเติ้ง) ได้มีชาวบ้านจากหลายอำเภอใน จ.บุรีรัมย์ อาทิ อ.หนองหงส์ อ.ลำปลายมาศ อ.คูเมือง อ.พุทไธสง อ.นาโพธิ์ และ อ.บ้านใหม่ไชยพจน์ ได้ขนข้าวสารอาหารแห้ง และเครื่องใช้จำเป็นในการดำรงชีพ มาบริจาคเป็นจำนวนมาก  หลังจากมูลนิธิฯ ได้ประกาศรับสิ่งของบริจาคไปช่วยเหลือผู้ประสบภัยน้ำท่วมที่ จ.เชียงราย บรรยากาศเต็มไปด้วยความอิ่มบุญ โดยมีชาวบ้านกว่า 100 คน มาช่วยกันแพ็กสิ่งของแยกเป็นหมวดหมู่ แล้วขนขึ้นรถบรรทุก 10 ล้อ เพื่อเตรียมเดินทางไปส่งมอบให้ผู้ประสบภัยน้ำท่วม  ทั้งนี้ สืบเนื่องจากก่อนหน้านี้ หน่วยกู้ภัยสยามรวมใจปู่อินทร์บุรีรัมย์ ได้ส่งคลิปภาพการลงไปช่วยเหลือผู้ประสบภัยที่ จ.เชียงราย มาให้ชาว จ.บุรีรัมย์ ได้รับทราบถึงความรุนแรงของน้ำท่วมในครั้งนี้ อยากจะให้ชาว จ.บุรีรัมย์ ส่งของที่จำเป็นไปช่วยเหลือ  ด้านนายโสภณ ซารัมย์ ประธานที่ปรึกษามูลนิธิอาณัตพลซารัมย์ (ลูกเติ้ง) และ สส.พรรคภูมิใจไทย บุรีรัมย์ กล่าวว่า การรับบริจาคสิ่งของในครั้งนี้เพียงคืนเดียว แล้วส่งไปยังไลน์กลุ่มของมูลนิธิฯ และกลุ่มไลน์ของตนประมาณ 40 กลุ่ม หลังจากนั้นได้มีเสียงตอบรับมาอย่างล้นหลามจนเหลือเชื่อ ก่อนจะมีการข้าวสารอาหารแห้ง และสิ่งของจำเป็นในการดำรงชีพ มาส่งมอบที่มูลนิธิฯ เป็นจำนวนมาก นอกจากนี้ ยังมีบริษัทเอกชน นำรถ 10 ล้อ มาอีก 2 คัน รถกระบะอีก 4 คัน มาอาสาขนส่งให้ฟรีอีกด้วย  นายโสภณ กล่าวต่อว่า สิ่งของที่ได้รับบริจาคมา จากการสำรวจเบื้องต้นมีมูลค่ามากกว่า 1 ล้านบาท ในฐานะที่ตนเองเป็นนักการเมือง เพื่อหลีกเลี่ยงจริยธรรมต่างๆ ที่เกิดขึ้นมากมายในตอนนี้ ทางมูลนิธิฯ จะส่งมอบสิ่งของให้กับคณะสงฆ์ คือเจ้าคณะจังหวัดเชียงราย หลวงพ่อประเสริฐ วัดผาเงา และส่งมอบให้พระเมธีวชิโรดม หรือ ว.วชิรเมธี ซึ่งสิ่งของที่ได้ไปบรรทุกรถ 10 ล้อ ได้ 2 คัน และรถกระบะอีก 4 คัน แบ่งให้ทั้ง 2 แห่ง เพื่อให้พิจารณาการแจกจ่ายผู้เดือดร้อนในพื้นที่เอง  นายโสภณ กล่าวอีกว่า กิจกรรมในครั้งนี้ ถือเป็นการแบ่งทุกข์เฉลี่ยสุขให้กับพี่น้องผู้ประสบภัย สิ่งของที่ได้มาทั้งหมด จะได้มาจากชาวบ้านทั่วไป เพราะเราใช้คำว่าบริจาคจริงๆ ไม่รับเงินสด รับเฉพาะของที่จำเป็นเท่านั้น ถือเป็นความสามัคคี บางอำเภออยู่ห่างเป็น 100 กม. ยังเดินทางมาบริจาค ไม่เคยเห็นภาพแบบนี้มานาน ยอมรับว่ารู้สึกตื้นตัน กรณีที่มีคนทักท้วงมาเกี่ยวกับการบริจาคเป็นเงินสดด้วยการโอนจะง่ายกว่าหรือไม่นั้น ส่วนตัวคิดว่า เป็นสิ่งของจะมองเห็นเงามากกว่าเงินสด. ",
     "category": "ทั่วไทย",
     "date": "2024-09-14T09:41:06+00:00",
     "publisher": "Dailynews",
     "url": "https://www.dailynews.co.th/news/3863508/"
}{
     "data": "เมื่อวันที่ 14 ก.ย. นพ.โอภาส การย์กวินพงศ์ ปลัดกระทรวงสาธารณสุข เปิดเผยสถานการณ์อุทกภัยและดินโคลนถล่มในพื้นที่เขตสุขภาพที่ 1 ระหว่างวันที่ 8-13 ก.ย. ว่า พบมีสถานการณ์ใน 2 จังหวัด ได้แก่ 1.เชียงใหม่ คือ อ.แม่อาย และ อ.ฝาง ผู้ได้รับผลกระทบสะสม 2 978 ครัวเรือน เป็นบุคลากรทางการแพทย์ 109 ราย ผู้บาดเจ็บสะสม 3 ราย เสียชีวิตสะสม 6 ราย รพ.สต. ได้รับผลกระทบ 1 แห่ง คือ รพ.สต.บ้านท่ามะแกง ซึ่งยังต้องปิดให้บริการ มีการเปิดศูนย์พักพิง 7 แห่ง (แม่อาย 6 แห่ง ฝาง 1 แห่ง) 2.เชียงราย ได้แก่ อ.แม่สาย อ.แม่จัน อ.แม่ฟ้าหลวง และ อ.เมือง ผู้ได้รับผลกระทบ 24 925 ครัวเรือน เป็นบุคลากรทางการแพทย์ 308 ราย ผู้บาดเจ็บสะสม 133 ราย เสียชีวิตสะสม 10 ราย รพ.สต. ได้รับผลกระทบ 5 แห่ง ได้แก่ รพ.สต.แม่สาย รพ.สต.โป่งผา รพ.สต.สามัคคีใหม่ รพ.สต.ป่ายาง และ รพ.สต.รอบเวียง แต่ยังสามารถเปิดให้บริการได้ตามปกติ มีการเปิดศูนย์พักพิง 22 แห่ง (เมือง 12 แห่ง แม่สาย 7 แห่ง แม่จัน เวียงชัย และแม่ฟ้าหลวง อำเภอละ 1 แห่ง) “ภาพรวมทั้ง 2 จังหวัด มีผู้เสียชีวิตสะสม 16 ราย สาเหตุมาจากดินถล่ม พลัดตกน้ำ/จมน้ำ และถูกกระแสน้ำพัด ผู้บาดเจ็บสะสม 136 ราย สถานบริการสาธารณสุขได้รับผลกระทบรวม 6 แห่ง บุคลากรทางการแพทย์ได้รับผลกระทบรวม 417 ราย ได้เปิดศูนย์ปฏิบัติการฉุกเฉินด้านการแพทย์และสาธารณสุข (PHEOC) แล้วทั้ง 2 จังหวัด ส่วนกลางและสำนักงานสาธารณสุขจังหวัดสนับสนุนยาและเวชภัณฑ์ อาทิ ชุดตรวจโรคฉี่หนู รองเท้าบู๊ต ยากันยุง รวม 9 000 ชุด” นพ.โอภาส กล่าว นพ.โอภาส กล่าวต่อว่า ส่วนการดูแลสุขภาพประชาชน มีการจัดทีมปฏิบัติการฉุกเฉินทางการแพทย์ (MERT) ทีมปฏิบัติการฉุกเฉินทางการแพทย์ระดับอำเภอ (Mini MERT) หน่วยแพทย์เคลื่อนที่ ทีมสุขภาพจิต (MCATT) ทีมอนามัยสิ่งแวดล้อม (SEhRT) หน่วยปฏิบัติการควบคุมโรคติดต่อ (CDCU) ทีมเฝ้าระวังสอบสวนโรคเคลื่อนที่เร็ว (SRRT) และทีมกู้ชีพกู้ภัย รวม 167 ทีม แบ่งเป็น เชียงใหม่ 52 ทีม และเชียงราย 115 ทีม ให้การเยี่ยมบ้าน 192 ราย ตรวจรักษา 1 662 ราย ให้สุขศึกษา 2 443 ราย สุขภาพจิต 784 ราย ส่งต่อผู้ป่วย 30 ราย มอบชุดดูแลสิ่งแวดล้อม 168 ราย โดยโรคและภัยสุขภาพที่พบส่วนใหญ่เป็นน้ำกัดเท้า รองลงมาเป็นอาการทางระบบกล้ามเนื้อ/กระดูก ระบบทางเดินหายใจ โรคติดเชื้อจากไวรัส เป็นต้น ยังไม่พบการระบาดของโรคที่เกี่ยวข้องกับอุทกภัย โดยในส่วนจังหวัดเชียงราย ขณะนี้สถานการณ์น้ำเริ่มลดลง ได้ให้เร่งดำเนินการตามแผนฟื้นฟูหลังน้ำลด ดูแลสุขาภิบาลสิ่งแวดล้อมและเฝ้าระวังปัญหาโรคระบาด ทั้งนี้ จากการคาดการณ์ของสำนักงานทรัพยากรน้ำแห่งชาติ (สทนช.) และกรมอุตุนิยมวิทยา วันที่ 13-18 ก.ย. 2567 จะมีปริมาณฝนตกเพิ่มขึ้น และตกหนักมากบางพื้นที่ อ.จอมทอง และ อ.ฮอด จ.เชียงใหม่ เสี่ยงน้ำท่วมฉับพลัน น้ำป่าไหลหลากและน้ำท่วมขัง ได้กำชับนายแพทย์สาธารณสุขจังหวัดเชียงใหม่ เฝ้าระวังติดตามสถานการณ์ พร้อมสื่อสารเตือนภัยประชาชนทั้งโรคที่มากับน้ำท่วมและภัยสุขภาพ โดยเฉพาะโรคฉี่หนู รวมถึงบริหารจัดการกลุ่มผู้ป่วยโรคเรื้อรังไม่ให้ขาดยา และดูแลกลุ่มเปราะบาง.",
     "category": "การเมือง",
     "date": "2024-09-14T09:44:15+00:00",
     "publisher": "Dailynews",
     "url": "https://www.dailynews.co.th/news/3863354/"
}{
     "data": "จีนเริ่มขุดอุโมงค์ใต้น้ำที่ใหญ่ที่สุดเพื่อข้ามแม่น้ำเหลืองในเมืองจี่หนาน มณฑลซานตง โดยอุโมงค์นี้จะเชื่อมด้านเหนือและด้านใต้ของแม่น้ำเหลือง อุโมงค์มีความยาว 5 755 เมตร มีส่วนที่ใช้หัวเจาะขุดอุโมงค์ยาวประมาณ 3 290 เมตร โดยหัวขุดอุโมงค์ที่ใช้มีเส้นผ่านศูนย์กลาง 17.5 เมตร Huang Lu ผู้รับผิดชอบโครงการ บริษัท China Railway 14th Bureau Group กล่าวว่า หัวเจาะพร้อมอุปกรณ์ขุดเจาะอุโมงค์มีความยาวเท่ากับรถบัส 16 คัน น้ำหนักของหัวเจาะเท่ากับช้างโตเต็มวัย 520 ตัว เป็นหัวเจาะขุดอุโมงค์ที่ใหญ่ที่สุดในโลก อุโมงค์นี้มี 2 ชั้น แต่ละชั้นมีถนน 3 ช่องทาง ออกแบบให้รถวิ่งด้วยความเร็ว 60 กิโลเมตรต่อชั่วโมง การออกแบบอุโมงค์ข้ามแม่น้ำเหลืองให้เป็นอุโมงค์ 2 ชั้น มีข้อดีคือ ช่วยประหยัดพื้นที่ใต้ดินในเขตเมืองได้อย่างมาก Zhou Xiang ผู้รับผิดชอบโครงการ บริษัท China Railway 14th Bureau Group กล่าวว่า การก่อสร้างอุโมงค์นี้น่าจะแล้วเสร็จภายใน 16 เดือน ซึ่งโครงการก่อสร้างนี้เป็นไปตามข้อกำหนดของการเดินรถโดยสาร รถดับเพลิงและรถกู้ภัย โครงการนี้ช่วยทำให้การเดินทางในเมืองจี่หนานสะดวกขึ้น และยังช่วยขับเคลื่อนการพัฒนาคุณภาพสูงในลุ่มแม่น้ำเหลืองด้วย เครดิต China Media Group (CMG)",
     "category": "ต่างประเทศ",
     "date": "2024-09-15T01:00:00+00:00",
     "publisher": "Dailynews",
     "url": "https://www.dailynews.co.th/news/3863729/"
}{
     "data": "เมื่อวันนี้ 14 ก.ย. พล.ร.ต.วีรุดม ม่วงจีน โฆษกกองทัพเรือ เปิดเผยว่า ปัจจุบันในพื้นที่ภาคตะวันออกเฉียงเหนือ โดยเฉพาะจังหวัดหนองคายและนครพนม ระดับน้ำในแม่น้ำโขงได้เอ่อล้นตลิ่งและไหลเข้าท่วมบ้านเรือนของราษฎร ในการนี้ หน่วยเรือรักษาความสงบเรียบร้อยตามหลักแม่น้ำโขง โดยหน่วยเรือและสงครามสงบเรียบร้อยตามแม่น้ำโขงเขตหนองคายและนครพนม ได้จัดกำลังพลเร่งให้การช่วยเหลือประชาชน ทั้งการอพยพประชาชนและสัตว์เลี้ยง รวมถึงย้ายสิ่งของ เครื่องมือทางการเกษตร ตลอดจนทรัพย์สินมีค่าของประชาชนขึ้นที่สูง รวมถึงจัดกำลังบรรจุกระสอบทราย เพื่อทำแนวป้องกัน รวมถึงจัดกำลังเตรียมพร้อมรับสถานการณ์ต่างๆ ที่อาจจะเกิดขึ้น เพื่อให้ดำเนินการช่วยเหลือพี่น้องประชาชนได้อย่างทันท่วงที โฆษกกองทัพเรือ กล่าวต่อว่า กองทัพเรือสั่งการให้หน่วยเรือรักษาความสงบความเรียบร้อยตามลำแม่น้ำโขง (นรข.) เป็นศูนย์กลางในการจัดตั้งศูนย์ช่วยเหลือส่วนหน้า กำหนดจุดให้การช่วยเหลือประชาชนในพื้นที่ต่าง ๆ โดยมอบหมายให้ พล.ร.ต.นรินทร์ ขาวเจริญ ผู้บัญชาการหน่วยเรือรักษาความสงบเรียบร้อยตามลำแม่น้ำโขง (ผบ.นรข.) เป็น ผบ.สั่งการ ในการช่วยเหลือประชาชน ผู้ประสบภัยพิบัติหรือต้องการช่วยเหลือสามารถแจ้งขอความช่วยเหลือผ่านสายด่วนศูนย์บรรเทาสาธารณภัยกองทัพเรือ 1696 ตลอด 24 ชั่วโมง หรือสามารถติดติดต่อ บก.นรข.เขตตามพื้นที่ต่าง ดังนี้ พื้นที่ เชียงราย โทร. 0-4251-1894  พื้นที่หนองคาย โทร. 0-4245-1075 พื้นที่นครพนม โทร. 0-4254-1205 และพื้นที่อุบลราชธานี โทร. 0-4525-1578 ผู้สื่อข่าวรายงาน หน่วยทหารเรือรักษาความสงบความเรียบร้อยตามลำแม่น้ำโขง (นรข.)  สถานีเรือสังคมนรข.เขตหนองคาย   เคลื่อนย้ายทารกแฝดเพศชาย อายุ 25 วัน พร้อมแม่และยาย ออกจากบ้าน ที่ถูกน้ำท่วมในพื้นที่ บ้านแก้งไก่ ต.แก้งไก่ อ.สังคม จ.หนองคาย ซึ่งถูกตัดขาด มายังรีสอร์ทบ้านตะวันยิ้ม เพื่อความปลอดภัย  เนื่องจากผลกระทบจากแม่น้ำโขงเอ่อล้นตลิ่ง.",
     "category": "การเมือง",
     "date": "2024-09-14T10:12:34+00:00",
     "publisher": "Dailynews",
     "url": "https://www.dailynews.co.th/news/3863407/"
}{
     "data": "เมื่อวันที่ 14 ก.ย. ศ.ดร.ศุภชัย ปทุมนากุล รองปลัดกระทรวงการอุดมศึกษา วิทยาศาสตร์ วิจัยและนวัตกรรม (อว.) พร้อมด้วย นพ.รุ่งเรือง กิจผาติ อธิบดีกรมวิทยาศาสตร์บริการ (วศ.) นายวันนี นนท์ศิริ ผู้ช่วยปลัดกระทรวง อว. นางพจมาน ท่าจีน รองอธิบดี วศ. และคณะทำงานฝ่ายบรรเทาภายใต้ศูนย์ปฏิบัติการสถานการณ์น้ำท่วม “อว.เพื่อประชาชน” ได้เดินทางลงพื้นที่เพื่อเยี่ยมให้กำลังใจและให้ความช่วยเหลือผู้ประสบภัยในพื้นที่ จ.เชียงราย โดยจุดแรกได้เดินทางไปยังศูนย์พักพิงชั่วคราวช่วยเหลือผู้ประสบอุทกภัย มหาวิทยาลัยราชภัฏเชียงราย (มรภ.เชียงราย) โดยได้มีการนำน้ำดื่ม 12 564 ขวด ถุงยังชีพ 689 ชุด ข้าวพร้อมทาน 640 ชุด แกงมัสมั่นพร้อมทาน 48 ชุด ข้าวสาร 1 306 ชุด น้ำนมงาขาว/งาดำ 1 080 กล่อง ชุดอาหารแห้งและยา 60 ชุด ผลิตภัณฑ์ทดแทนมื้ออาหาร 276 กระป๋อง เวย์โปรตีน 300 ผลิตภัณฑ์โอเลี้ยง/ชาดำ 120 ขวด ขนมและปลากระป๋อง 381 แพ็ก ที่นอนยางพารา 11 ผืน ผลิตภัณฑ์กันยุง 837 ชิ้น เจลแอลกอฮอล์ 100 ขวด MTV-Wash 100 ขวด น้ำอิเล็คโตรไลซ์สำหรับฆ่าเชื้อ 200 แกลลอน ผลิตภัณฑ์ฆ่าเชื้อชนิดเข้มข้น 120 ขวด หน้ากากอนามัย 5 000 ชิ้น ไปมอบให้ศูนย์ฯ ดังกล่าว เพื่อแจกจ่ายให้กับพี่น้องประชาชน จากนั้น ได้เดินทางไปเยี่ยมประชาชนที่ประสบภัย ที่บ้านปางลาว บ้านป่ากุก และ อบต.แม่ข้าวต้ม เพื่อนำถุงยังชีพ ยาและเวชภัณฑ์ และข้าวของเครื่องใช้ที่จำเป็นไปมอบให้ ศ.ดร.ศุภชัย กล่าวว่า น.ส.ศุภมาส อิศรภักดี รมว.อว. ได้มอบหมายให้ตนและคณะลงพื้นที่ เนื่องจากมีความห่วงใยพี่น้องประชาชนใน จ.เชียงราย ที่ได้รับความเดือดร้อนจากสถานการณ์น้ำท่วม และได้สั่งระดมความช่วยเหลือจากทุกหน่วยงานในกระทรวง อว. และประสานความร่วมมือกับภาคีเครือข่ายและภาคส่วนต่างๆ รวบรวมสิ่งของบริจาคทั้งเครื่องอุปโภค บริโภค ยาและเวชภัณฑ์ ของใช้ที่จำเป็น ฯลฯ ส่งมาให้ประชาชนในพื้นที่ที่ได้รับความเดือดร้อน พร้อมกับมอบหมายให้เดินทางมาเยี่ยมให้กำลังใจและสนับสนุนการช่วยเหลือพี่น้องประชาชนที่ได้รับผลกระทบ โดยขณะนี้ที่ศูนย์พักพิงชั่วคราว มรภ.เชียงราย มีผู้ที่ได้รับผลกระทบมาพักอาศัยเป็นจำนวนกว่า 1 000 คน ซึ่งทางมหาวิทยาลัยได้จัดระบบการดูแลและบริหารจัดการเป็นอย่างดี ถือเป็นโมเดลต้นแบบสำหรับสถาบันอุดมศึกษาอื่นๆ ในการจัดระบบบริหารจัดการเพื่อรองรับและดูแลพี่น้องประชาชนในสถานการณ์ฉุกเฉินได้อย่างมีประสิทธิภาพ ซึ่งหลังจากนี้ จะมีการถอดบทเรียนให้สถาบันอุดมศึกษาในพื้นที่อื่นๆ ได้เตรียมความพร้อมในการช่วยเหลือพี่น้องประชาชนในพื้นที่ประสบภัยได้อย่างเป็นระบบต่อไป",
     "category": "การศึกษา-ศาสนา",
     "date": "2024-09-14T10:13:03+00:00",
     "publisher": "Dailynews",
     "url": "https://www.dailynews.co.th/news/3863712/"
}{
     "data": "เมื่อวันที่ 14 ก.ย. นพ.โอภาส การย์กวินพงศ์ ปลัดกระทรวงสาธารณสุข เปิดเผยสถานการณ์อุทกภัยในพื้นที่ภาคตะวันออกเฉียงเหนือ ว่า เบื้องต้นที่จังหวัดหนองคาย ระดับน้ำยังสูงขึ้น ล่าสุดได้รับรายงานสถานบริการได้รับผลกระทบ 2 แห่ง คือ โรงพยาบาลหนองคาย และโรงพยาบาลศรีเชียงใหม่ ตัองปรับการให้บริการเฉพาะผู้ป่วยฉุกเฉินเท่านั้น เพื่อความปลอดภัยในการเดินทางของประชาชนและบริหารจัดการทรัพยากรทางการแพทย์ไว้รองรับสถานการณ์ได้อย่างเหมาะสม ส่วนผู้ป่วยทั่วไปที่อาการไม่เร่งด่วน สามารถติดต่อเพื่อขอรับคำปรึกษา หรือเพื่อขอเลื่อนนัดได้ โดยในส่วนของโรงพยาบาลหนองคายให้โทรศัพท์ไปที่ 0-4241-3456-65  ส่วนโรงพยาบาลศรีเชียงใหม่ จ.หนองคาย โทรศัพท์เบอร์ 08-7234-8347 คุณอ้อม ปิณฑิรา ส่วนการเจ็บป่วยฉุกเฉิน โทรฯ ห้องฉุกเฉิน 08-7950-1726 หรือ 09-3606-8019",
     "category": "การเมือง",
     "date": "2024-09-14T10:17:05+00:00",
     "publisher": "Dailynews",
     "url": "https://www.dailynews.co.th/news/3863544/"
}{
     "data": "อัปเดต ตารางวันโอนเงินดิจิทัล แจกเงินสดให้กลุ่มเปราะบาง 10 000 บาท ระหว่างวันที่ 25-30 กันยายน 2567เข้าบัญชีพร้อมเพย์ที่ผูกไว้กับเลขหมายบัตรประชาชน กลุ่มคนเปราะบาง คือ คนที่มีรายได้น้อยที่ถือบัตรสวัสดิการแห่งรัฐ และคนพิการ รวม 14.5 ล้านคน จะเป็นกลุ่มแรกที่ได้รับเงินสด เงินดิจิทัล 10 000 บาท โดยไม่ต้องลงทะเบียน เช็กตารางวันโอนเงินดิจิทัล โอนเงินสด แจกกลุ่มเปราะบาง 10 000 บาท เข้าบัญชีพร้อมเพย์ 4 วันมีดังนี้ – วันที่ 25 กันยายน 2567 โอนเงินเข้าบัญชีผู้พิการ 2.6 ล้านคน และบัตรสวัสดิการแห่งรัฐ ที่เลขบัตรประชาชน ลงท้ายด้วยเลข 0 – วันที่ 26 กันยายน 2567 โอนเงินเข้าบัญชีผู้ถือบัตรสวัสดิการแห่งรัฐ ที่เลขบัตรประชาชน ลงท้ายด้วยเลข 1  2  3 – วันที่ 27 กันยายน 2567 โอนเงินเข้าบัญชีผู้ถือบัตรสวัสดิการแห่งรัฐ ที่เลขบัตรประชาชน ลงท้ายด้วยเลข 4  5  6  7 – วันที่ 30 กันยายน 2567 โอนเงินเข้าบัญชีผู้ถือบัตรสวัสดิการแห่งรัฐ ที่เลขบัตรประชาชน ลงท้ายด้วยเลข 8  9 ทั้งนี้ การโอนเงินดิจิทัล โอนเงินสดแจกกลุ่มเปราะบาง 10 000 บาท เข้าบัญชีพร้อมเพย์บัตรประชาชน จะเว้นการโอนเงินช่วงวันที่ 28-29 กันยายน เนื่องจากตรงกับวันหยุดเสาร์-อาทิตย์",
     "category": "เศรษฐกิจ",
     "date": "2024-09-14T10:20:46+00:00",
     "publisher": "Dailynews",
     "url": "https://www.dailynews.co.th/news/3863530/"
}{
     "data": "เมื่อวันที่ 14 ก.ย. พล.ต.วินธัย สุวารี โฆษกกองอำนวยการรักษาความมั่งคงภายในราชอาณาจักร (กอ.รมน.) กล่าวว่า ตามที่ได้มีผู้เขียนหนังสือในนามของความมั่นคงภายใน การแทรกซึมสังคมของกองทัพไทย โดยมีการตีพิมพ์จำหน่ายทั้งแบบรูปเล่มหนังสือ และรูปแบบออนไลน์ เป็นภาษาไทยและภาษาอังกฤษ พร้อมกับมีการจำหน่ายทั้งภายในประเทศและในต่างประเทศ ประกอบกับมีการนำข้อมูลในหนังสือที่ตนเองเขียนเองนั้น ไปบอกเล่าผ่านการเสวนา และการบรรยายในเวทีต่างๆ พร้อมกับได้มีการบันทึกนำไปเผยแพร่ผ่านช่องทางสื่อสังคมออนไลน์ ตลอดระยะเวลาที่ผ่านมาจำนวนหลายครั้ง พล.ต.วินธัย กล่าวว่า กอ.รมน. ได้ทำการตรวจสอบ พบว่าผู้เขียนหนังสือเล่มดังกล่าว ไม่ได้มีคุณวุฒิการศึกษาและไม่ได้มีความเชี่ยวชาญด้านความมั่นคงโดยตรง อีกทั้งไม่ได้รับผิดชอบให้ทำการสอนในเรื่องดังกล่าว และไม่มีผลงานทางวิชาการในด้านความมั่นคงปรากฏให้เห็นมาตามลำดับ โดยหนังสือและผลงานทางวิชาการของผู้เขียน ก็ไม่ได้ทำการศึกษาวิจัยตามระเบียบวิธีวิจัย แต่กลับใช้วิธีการเลือกนำข้อมูลเฉพาะที่สนับสนุนแนวคิดตนเองที่ตั้งไว้แล้ว นำมาเป็นข้อสรุปขึ้นเอง ประกอบกับไม่ได้มีการรวบรวมจัดเก็บข้อมูลจากหน่วยงาน เช่น กอ.รมน. หรือ กองทัพโดยตรง รวมถึงไม่ได้ทำการศึกษากฎหมาย ระเบียบ และขั้นตอนการปฏิบัติราชการ จึงเกิดเป็นข้อสรุปย่อยที่เป็นเท็จจำนวนมาก นำมาสู่ข้อสรุปในภาพรวมถึงการแทรกซึมของกองทัพ โดยมี กอ.รมน. เป็นเครื่องมือเพื่อควบคุมสังคมไทย พล.ต.วินธัย กล่าวด้วยว่า การที่ผู้เขียนได้มีการนำข้อมูลที่มีความคลาดเคลื่อนสูงในลักษณะนี้ ไปตีพิมพ์เผยแพร่จำหน่ายเพื่อผลประโยชน์ส่วนบุคคล โดยเฉพาะไม่ได้เกี่ยวข้องกับวิชาที่สอน และกิจการการศึกษา จึงอาจเป็นการละเมิดข้อบังคับจริยธรรมของมหาวิทยาลัยอย่างร้ายแรง รวมถึงอาจเข้าข่ายความผิดในทางกฎหมายด้วยเช่นกัน จึงขอเรียนว่า การนำหนังสือและบทความทางวิชาการที่มีข้อมูลในลักษณะที่เป็นเท็จ ไปเผยแพร่ในรูปแบบต่างๆ ทั้งการจำหน่ายเป็นแบบรูปเล่มหนังสือ และการไปร่วมเสวนาบันทึกนำไปเผยแพร่ผ่านทางสื่อสังคมออนไลน์ ส่งผลให้เกิดความเสียหาย ทำให้สังคมเข้าใจผิด และกระทบภาพลักษณ์ขององค์กรหน่วยงาน “กอ.รมน. จึงขอความร่วมมือในการระงับการจำหน่ายหนังสือดังกล่าว และจะประสานทางมหาวิทยาลัยต้นสังกัด ได้กรุณาพิจารณาในเรื่องของจริยธรรม รวมถึงอาจจำเป็นต้องอาศัยขั้นตอนของกระบวนการยุติธรรมต่อไป ทั้งนี้ หากนักวิชาการ สื่อมวลชน หรือสังคมมีความสงสัย ต้องการทราบรายละเอียดในประเด็นใด สามารถติดต่อมาที่หน่วยงาน หรือทีมโฆษก กอ.รมน. ได้ตลอดเวลา” พล.ต.วินธัย กล่าว.",
     "category": "การเมือง",
     "date": "2024-09-14T10:20:56+00:00",
     "publisher": "Dailynews",
     "url": "https://www.dailynews.co.th/news/3863489/"
}{
     "data": "เมื่อวันที่ 14 ก.ย. จากสถานการณ์น้ำท่วมในพื้นที่ อ.แม่สาย จ.เชียงราย วันนี้ปริมาณน้ำได้ลดลงแล้วในหลายชุมชน โดยผู้ประสบภัย ต่างเร่งทำความสะอาดบ้าน เนื่องจากกระแสน้ำได้ทิ้งโคลนจำนวนมากเอาไว้ ทั้งในพื้นที่พักอาศัยและบนถนน  โดยพบว่าย่านชุมชนเกาะทราย และย่านตลาดพลอย ซึ่งมีจุดจอดรถใต้อาคาร และรับฝากรถจำนวนมาก พบว่าหลังน้ำลด มีรถยนต์หลายคันจมอยู่ในโคลน บางคันจมลึกเหลือเพียงหลังคา เจ้าของรถทำได้เพียงมาดูว่ารถของตนยังอยู่ที่เดิมหรือไม่  ส่วนในพื้นที่ชุมชนเกาะทราย และชุมชนไม้ลุงขน กำลังเจ้าหน้าที่หลายหน่วยงาน ทั้งทหาร ตำรวจ และอาสากู้ภัย เข้ามาให้การช่วยเหลือในการเปิดเส้นทางสัญจร และช่วยเหลือผู้ที่ยังติดค้างอยู่ในบ้าน ส่วนใหญ่เป็นผู้สูงอายุ รวมไปถึงส่งเสบียงอาหารให้กับผู้ที่ประสบภัย  ด้านหน่วยบิน 2032 ฝูงบิน 203 กองบิน 2 จังหวัดลพบุรี ที่สนับสนุน ฝูงบิน 416 ได้นำเฮลิคอปเตอร์ EC 725 บินช่วยเหลือผู้ติดค้างในพื้นที่ประสบภัย ออกมายังจุดปลอดภัยจำนวน 4 ราย บินสนับสนุนส่งอาหารให้กับผู้ประสบภัยชุมชนไม้ลุงขน ชุมชนเกาะทราย รวม 4 เที่ยวบิน.    ",
     "category": "ทั่วไทย",
     "date": "2024-09-14T10:22:33+00:00",
     "publisher": "Dailynews",
     "url": "https://www.dailynews.co.th/news/3863764/"
}{
     "data": "เมื่อวันที่ 14 ก.ย. น.ส.ไตรศุลี ไตรสรณกุล โฆษกกระทรวงมหาดไทย เปิดเผยว่า กระทรวงมหาดไทยและ กระทรวงการอุดมศึกษา วิทยาศาสตร์ วิจัยและนวัตกรรม (อว.) จะจัดตั้งวอร์รูม ในวันที่ 15 ก.ย.นี้ เพื่อทำการสื่อสารข้อมูลเกี่ยวกับสถานการณ์น้ำในพื้นที่ซึ่งมีความเสี่ยงต่ออุทกภัย ทั้งการคาดการณ์ การแจ้งเตือน เพื่อให้ทั้งผู้ปฏิบัติงานในพื้นที่ และประชาชนได้รับข้อมูลที่ถูกต้อง ชัดเจน เตรียมการรับมือและเผชิญเหตุได้อย่างมีประสิทธิภาพ และเห็นข้อมูลไปในทิศทางเดียวกัน น.ส.ไตรศุลี กล่าวอีกว่า นายอนุทิน ชาญวีรกูล รองนายกรัฐมนตรีและ รมว.มหาดไทย ในฐานะรองนายกรัฐมนตรี ซึ่งกำกับกระทรวงการอุดมศึกษาฯ ด้วย เห็นว่าในสถานการณ์นี้หน่วยงานในกำกับ สามารถประสานการทำงานเพื่อให้ข้อมูลที่ที่เป็นประโยชน์กับประชาชน โดยกระทรวงการอุดมศึกษาฯ มีคลังข้อมูลน้ำที่สำคัญ ขณะที่กระทรสวงมหาดไทยมีข้อมูลเชิงพื้นที่และการแจ้งเตือนจากกรมป้องกันและบรรเทาสาธารณภัย (ปภ.) รวมทั้งเป็นหน่วยปฏิบัติการช่วยเหลือประชาชนในสถานการณ์ต่างๆ อย่างใกล้ชิด ประสานงานกันแล้วจะได้ข้อมูลที่ถูกต้อง แม่นยำ และเมื่อตั้งวอร์รูมแล้ว ข้อมูลการคาดการณ์ การแจ้งเตือน จะได้รับการเผยแพร่สู่ประชาชนผ่านช่องทางสื่อต่างๆ ของหน่วยงานภายใต้กระทรวงมหาดไทย และกระทรวงการอุดมศึกษาฯต่อไป",
     "category": "การเมือง",
     "date": "2024-09-14T10:23:00+00:00",
     "publisher": "Dailynews",
     "url": "https://www.dailynews.co.th/news/3863314/"
}{
     "data": "เมื่อเวลา 17.30 น. วันที่ 14 ก.ย. 67 กรมป้องกันและบรรเทาสาธารณภัย (ปภ.) แจ้ง 53 จังหวัดในพื้นที่ภาคเหนือ ภาคตะวันออกเฉียงเหนือ ภาคกลาง และภาคใต้ เฝ้าระวังสถานการณ์น้ำท่วมฉับพลัน น้ำป่าไหลหลาก น้ำท่วมขัง และคลื่นลมแรง ในช่วงวันที่ 14-18 ก.ย. 2567 โดยให้จัดเจ้าหน้าที่ติดตามสภาพอากาศ ปริมาณฝน และสถานการณ์น้ำในพื้นที่อย่างใกล้ชิด เตรียมความพร้อมด้านบุคลากร อุปกรณ์ และเครื่องจักรกลสาธารณภัยให้สามารถเข้าเผชิญเหตุและช่วยเหลือประชาชนได้อย่างรวดเร็วเมื่อเกิดสถานการณ์ภัยขึ้น รวมถึงแจ้งเตือนประชาชนในพื้นที่เสี่ยงภัยทราบล่วงหน้า และประชาสัมพันธ์ให้ประชาชนปฏิบัติตามประกาศแจ้งเตือนภัยอย่างเคร่งครัด นายไชยวัฒน์ จุนถิระพงศ์ อธิบดีกรมป้องกันและบรรเทาสาธารณภัย (ปภ.) เปิดเผยว่า กองอำนวยการป้องกันและบรรเทาสาธารณภัยกลาง (กอปภ.ก.) ได้ติดตามสภาวะอากาศและพิจารณาปัจจัยเสี่ยง ประกอบกับกรมอุตุนิยมวิทยาได้มีประกาศฉบับที่ 5 (186/2567) ลงวันที่ 14 กันยายน 2567 เวลา 05.00 น. แจ้งว่า ประเทศไทยจะมีฝนเพิ่มขึ้นและฝนตกหนักถึงหนักมากบางพื้นที่ สำหรับคลื่นลมบริเวณทะเลอันดามันตอนบนและอ่าวไทยตอนบนจะมีกำลังค่อนข้างแรง โดยมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร ส่วนทะเลอันดามันตอนล่างและอ่าวไทยตอนล่าง ทะเลมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร โดยมีพื้นที่แจ้งเตือนสถานการณ์ระหว่างวันที่ 14-18 กันยายน 2567 ดังนี้ พื้นที่เฝ้าระวังสถานการณ์น้ำท่วมฉับพลัน น้ำป่าไหลหลากและน้ำท่วมขัง ภาคเหนือ 15 จังหวัด ได้แก่ จังหวัดแม่ฮ่องสอน (อ.เมืองฯ ปางมะผ้า ปาย สบเมย) เชียงใหม่ (อ.แม่อาย ฝางจอมทอง ฮอด) เชียงราย (อ.แม่สาย เชียงแสน แม่จัน แม่ฟ้าหลวง เทิง พญาเม็งราย เวียงแก่น) พะเยา (อ.ปง เชียงคำ จุน ภูกามยาว เชียงม่วน) แพร่ (อ.วังชิ้น สูงเม่น เด่นชัย ลอง) น่าน (อ.ทุ่งช้าง เฉลิมพระเกียรติ ปัว บ่อเกลือ ท่าวังผา เชียงกลาง แม่จริม ภูเพียง เวียงสา) อุตรดิตถ์ (อ.ท่าปลา น้ำปาด) ตาก (อ.ท่าสองยาง แม่สอด พบพระ อุ้มผาง) สุโขทัย (อ.เมืองฯ ศรีสัชนาลัย ศรีสำโรง กงไกรลาศ) กำแพงเพชร (อ.ปางศิลาทอง คลองลาน โกสัมพีนคร พรานกระต่าย) พิษณุโลก (อ.ชาติตระการ นครไทย วัดโบสถ์ วังทอง เนินมะปราง) พิจิตร (อ.โพธิ์ประทับช้าง) เพชรบูรณ์ (อ.เมืองฯ หนองไผ่ หล่มเก่า หล่มสัก) นครสวรรค์ (อ.แม่วงก์ แม่เปิน) และอุทัยธานี (อ.บ้านไร่) ภาคตะวันออกเฉียงเหนือ 20 จังหวัด ได้แก่ จังหวัดเลย (อ.นาแห้ว เชียงคาน ด่านซ้าย ปากชม) หนองคาย (อ.เมืองฯ สังคม ศรีเชียงใหม่ ท่าบ่อ โพนพิสัย โพธิ์ตาก) บึงกาฬ (อ.เมืองฯ ปากคาด บุ่งคล้า โซ่พิสัย เซกา บึงโขงหลง) หนองบัวลำภู (อ.สุวรรณคูหา) อุดรธานี (อ.นายูง น้ำโสม) สกลนคร (อ.เมืองฯ ภูพาน สว่างแดนดิน) นครพนม (อ.เมืองฯ ศรีสงคราม) ชัยภูมิ (อ.เมืองฯ คอนสาร หนองบัวแดง) ขอนแก่น (อ.เมืองฯ ภูผาม่าน ชุมแพ บ้านไผ่) มหาสารคาม (อ.เมืองฯ) กาฬสินธุ์ (อ.เมืองฯ ยางตลาด ร่องคำ) มุกดาหาร (อ.เมืองฯ หว้านใหญ่ ดอนตาล) ร้อยเอ็ด (อ.เมืองฯ เสลภูมิ) ยโสธร (อ.เมืองฯ ป่าติ้ว คำเขื่อนแก้ว) อำนาจเจริญ (อ.เมืองฯ ชานุมาน) นครราชสีมา (อ.ปากช่อง วังน้ำเขียว) บุรีรัมย์ (อ.เมืองฯ) สุรินทร์ (อ.เมืองฯ ปราสาท) ศรีสะเกษ (อ.เมืองฯ ยางชุมน้อย) และอุบลราชธานี (อ.เมืองฯ วารินชำราบ ตาลสุม น้ำยืน พิบูลมังสาหาร น้ำขุ่น) ภาคกลาง 9 จังหวัด ได้แก่ จังหวัดกาญจนบุรี (อ.สังขละบุรี ทองผาภูมิ) นครนายก (อ.เมืองฯ ปากพลี) ปราจีนบุรี (อ.กบินทร์บุรี นาดี) สระแก้ว (อ.เมืองฯ) ฉะเชิงเทรา (อ.สนามชัยเขต ท่าตะเกียบ) ชลบุรี (อ.ศรีราชา บางละมุง) ระยอง (อ.เมืองฯ แกลง บ้านค่าย) จันทบุรี (อ.เมืองฯ เขาคิชฌกูฏ สอยดาว โป่งน้ำร้อน มะขาม ขลุง) และตราด (ทุกอำเภอ) ภาคใต้ 9 จังหวัด ได้แก่ จังหวัดชุมพร (อ.พะโต๊ะ สวี) สุราษฎร์ธานี (อ.พนม บ้านตาขุน) นครศรีธรรมราช (อ.พิปูน ช้างกลาง ลานสกา) ระนอง (ทุกอำเภอ) พังงา (อ.เมืองฯ คุระบุรี ตะกั่วป่า กะปง ท้ายเหมือง) ภูเก็ต (ทุกอำเภอ) กระบี่ (อ.เมืองฯ เหนือคลอง อ่าวลึก คลองท่อม ปลายพระยา เกาะลันตา) ตรัง (อ.เมืองฯ ปะเหลียน นาโยง กันตัง สิเกา ห้วยยอด วังวิเศษ) และสตูล (อ.เมืองฯ ควนโดน ควนกาหลง ทุ่งหว้า มะนัง) พื้นที่เฝ้าระวังสถานการณ์คลื่นลมแรง ภาคกลาง 4 จังหวัด ได้แก่ จังหวัดชลบุรี (อ.เมืองฯ ศรีราชา เกาะสีชัง บางละมุง สัตหีบ) ระยอง (อ.เมืองฯ บ้านฉาง แกลง) จันทบุรี (อ.นายายอาม ท่าใหม่ แหลมสิงห์ ขลุง) และตราด (อ.เมืองฯ แหลมงอบ คลองใหญ่ เกาะช้าง เกาะกูด) ภาคใต้ 6 จังหวัด ได้แก่ จังหวัดระนอง (อ.เมืองฯ สุขสำราญ กะเปอร์) พังงา (อ.เกาะยาว ตะกั่วทุ่ง ท้ายเหมือง ตะกั่วป่า คุระบุรี) ภูเก็ต (ทุกอำเภอ) กระบี่ (อ.เมืองฯ คลองท่อม เกาะลันตา เหนือคลอง อ่าวลึก) ตรัง (อ.กันตัง สิเกา ปะเหลียน หาดสำราญ) และสตูล (อ.เมืองฯ ละงู ท่าแพ ทุ่งหว้า) กองอำนวยการป้องกันและบรรเทาสาธารณภัยกลาง (กอปภ.ก) โดยกรมป้องกันและบรรเทาสาธารณภัย (ปภ.) จึงได้ประสานแจ้ง 53 จังหวัดในพื้นที่ภาคเหนือ ภาคตะวันออกเฉียงเหนือ ภาคกลาง และภาคใต้ รวมถึงศูนย์ป้องกันและบรรเทาสาธารณภัยเขตในพื้นที่เสี่ยงภัยให้เตรียมพร้อมรับมือกับปริมาณฝนที่ตกหนักซึ่งอาจทำให้เกิดอุทกภัยได้ โดยได้กำชับให้จัดเจ้าหน้าที่ติดตามสภาพอากาศ ปริมาณฝน และสถานการณ์น้ำในพื้นที่อย่างต่อเนื่อง ตลอด 24 โดยเฉพาะพื้นที่ที่มีฝนตกหนักและพื้นที่ที่มีฝนตกติดต่อกันเป็นเวลานาน พื้นที่จุดเสี่ยงที่เคยเกิดน้ำท่วมอยู่เป็นประจำ และพื้นที่ชุมชนเมืองที่เคยเกิดน้ำท่วมขังระบายไม่ทัน สำหรับสถานที่ท่องเที่ยวธรรมชาติ โดยเฉพาะถ้ำน้ำตก ถ้ำลอด หากมีความเสี่ยงเกิดสถานการณ์ภัย ให้ประกาศแจ้งเตือนและปิดกั้นพื้นที่ไม่ให้บุคคลใดเจ้าพื้นที่โดยเด็ดขาด พร้อมทั้งจัดเจ้าหน้าที่เฝ้าระวังพื้นที่เสี่ยงภัยดังกล่าวตลอด 24 ชั่วโมง ในกรณีที่มีคลื่นลมแรง ให้แจ้งเตือนประชาชนบริเวณชายฝั่งทะเล และนักท่องเที่ยวห้ามลงเล่นน้ำโดยเด็ดขาด รวมถึงให้ประสานหน่วยงานที่เกี่ยวข้อง อาทิ กรมเจ้าท่า กองทัพเรือ ตำรวจน้ำ แจ้งเตือนการเดินเรือ โดยให้ชาวเรือ ผู้บังคับเรือ ผู้ประกอบการเดินเรือโดยสาร เดินเรือด้วยความระมัดระวัง หากสถานการณ์มีแนวโน้มรุนแรงขึ้น ให้พิจารณาห้ามเดินเรือออกจากฝั่งโดยเด็ดขาด นอกจากนี้ ขอให้เตรียมความพร้อมของเครื่องจักรกลสาธารณภัย รถปฏิบัติการ และเจ้าหน้าที่ชุดเผชิญสถานการณ์วิกฤต (ERT) ให้พร้อมเข้าเผชิญเหตุและช่วยเหลือผู้ประสบภัยทันทีที่เกิดสถานการณ์ขึ้น นอกจากนี้ ให้จังหวัดประชาสัมพันธ์ให้ประชาชนติดตามข้อมูลสภาวะอากาศและข่าวสารจากทางราชการอย่างใกล้ชิด และแจ้งเตือนประชาชนที่อยู่ในพื้นที่เสี่ยงภัยทราบล่วงหน้า เพื่อให้ประชาชนเตรียมพร้อมรับมือสถานการณ์โดยปฏิบัติตามคำแนะนำจากทางราชการอย่างเคร่งครัด ทั้งนี้ หากประเมินสถานการณ์แล้ว คาดว่าสถานการณ์มีแนวโน้มรุนแรงหรือขยายวงกว้างมากยิ่งขึ้น ให้จังหวัดเตรียมเจ้าหน้าที่ชุดปฏิบัติการ เครื่องจักรกลสาธารณภัย และวัสดุอุปกรณ์ให้พร้อมออกช่วยเหลือประชาชนได้ทันทีที่เกิดสถานการณ์ตลอด 24 ชั่วโมง นอกจากนี้ ให้จังหวัดแจ้งเตือนประชาชนที่อยู่ในพื้นที่เสี่ยงภัยทราบล่วงหน้า และแจ้งกองอำนวยการป้องกันและบรรเทาสาธารณภัยอำเภอ องค์กรปกครองส่วนท้องถิ่น หน่วยงานที่เกี่ยวข้อง และประชาชนในพื้นที่เสี่ยงภัยให้ติดตามข้อมูลสภาวะอากาศ สถานการณ์น้ำ และข่าวสารจากทางราชการอย่างใกล้ชิด ตลอดจนเตรียมพร้อมรับมือสถานการณ์ภัยที่อาจเกิดขึ้น สำหรับประชาชนที่อยู่ในพื้นที่เสี่ยงภัย ในระยะนี้ขอให้ติดตามสภาพอากาศ ประกาศการแจ้งเตือนภัย สถานการณ์น้ำในพื้นที่ และข่าวสารจากทางราชการอย่างต่อเนื่อง รวมถึงเตรียมพร้อมรับมือสถานการณ์ภัยที่อาจเกิดขึ้น โดยสามารถติดตามประกาศการแจ้งเตือนภัยที่แอปพลิเคชัน “THAI DISASTER ALERT” และหากได้รับความเดือดร้อนจากสาธารณภัยสามารถแจ้งเหตุและขอความช่วยเหลือทางไลน์ “ปภ.รับแจ้งเหตุ1784” โดยเพิ่มเพื่อน Line ID @1784DDPM รวมถึงสายด่วนนิรภัย 1784 ตลอด 24 ชั่วโมง เพื่อประสานให้การช่วยเหลือต่อไป.",
     "category": "การเมือง",
     "date": "2024-09-14T11:22:50+00:00",
     "publisher": "Dailynews",
     "url": "https://www.dailynews.co.th/news/3863939/"
}{
     "data": "กลายเป็นข่าวที่สร้างความเศร้าใจให้กับวงการบันเทิงไม่น้อยเลยทีเดียว สำหรับการสูญเสีย “ฉลอง ฉักดีวิจิตร” ศิลปินแห่งชาติ และผู้กำกับละครและหนังแอ็คชั่นที่อยู่ในความทรงจำของแฟนละครมากมาย ซึ่งสาเหตุการเสียชีวิต ทางครอบครัวได้แจ้งว่าเกิดจากปอดติดเชื้อ โดยก่อนหน้านี้ฉลองได้พักรักษาตัว ด้วยอาการปอดติดเชื้อ กระทั่งวันที่ 28 ส.ค. 67 อาการได้ทรุดลง ครอบครัวจึงได้นำตัวส่งเข้าพักรักษาที่โรงพยาบาล รามาธิบดี และได้จากไปอย่างสงบในวันที่ 13 ก.ย. ที่ผ่านมา ตามที่เสนอข่างไปแล้วนั้น เปิดเส้นทางชีวิต ‘ฉลอง ภักดีวิจิตร’ ผู้กำกับ 4 แผ่นดิน ฉายา ‘เจ้าพ่อหนังแอ๊คชั่น’ ความคืบหน้าล่าสุด ทางครอบครัวที่นำโดย ลูกๆ ทั้ง 3 คนอย่าง กัญจน์ ภักดีวิจิตร  บุญจิรา ภักดีวิจิตร  เฉิดบุญ ภักดีวิจิตร ได้จัดพิธีทางศาสนา ณ วัดมกุฏกษัตริยาราม ศาลา 10 ซึ่งก่อนเริ่มพิธีรดน้ำศพ ลูกๆ ทั้ง ได้เปิดใจกับหน้าสื่อมวลชนว่า กู๊ด เฉิดบุญ เผยว่า “ลูกทั้งสามคนแล้วก็ญาติพี่น้องทุกคนรู้สึกเสียใจเพราะว่าคุณพ่อเป็นที่พึ่ง เป็นอาจารย์ เป็นครู เป็นพระในบ้าน เป็นทุกอย่าง และเป็นร่มโพธิ์ร่มไทรให้กับลูกทุกคนมาโดยตลอดเวลา ถึงตอนที่คุณพ่อป่วยคุณพ่อก็ยังอารมณ์ดี ยังขี้เล่นเหมือนเดิม จนมาอาการทรุดลง จึงทำให้วันนี้เกิดขึ้น ทำให้ทุกคนมีความเสียใจมากเป็นอย่างยิ่ง สำหรับขั้นตอนการรักษา จริงๆแล้วทำถูกขั้นตอนมาตลอดในส่วนของการรักษาดีขึ้นมาเรื่อยๆ ดีขึ้นมาแล้วช่วงหนึ่ง จนคุณพ่อได้รับเชื้อ ติดเชื้อจากปอดอีกรอบหนึ่ง และรอบสุดท้ายนี้คุณพ่อเป็นหนักมาก ทำให้ทุกอย่างแย่ขึ้นเรื่อยๆ จากจากห้องธรรมดาก็ย้ายไปห้องไอซียู และเริ่มเพิ่มเครื่องมือในการแพทย์มากขึ้นจนสุดท้ายคุณพ่อทนไม่ไหวแล้วก็จากเราไปครับ มีพี่แก้วดูแลใกล้ชิดมาก คำพูดสุดท้ายที่พ่อได้พูดกับพวกเราคือขอให้ลูก ๆ ทุกคนมีความสุขความเจริญ ทำสิ่งใดขอให้ประสบความสำเร็จ คุณพ่ออวยพรแบบนี้ทุกวัน เช้ากลางวัน เย็น เกินเช้ากลางวันเย็นด้วยซ้ำ ทุกครั้งที่ขึ้นไปหาคุณพ่อก็จะอวยพร ก่อนจะกลับออกจากห้องคุณพ่อก็อวยพรอีก คุณพ่ออวยพรลูกตลอดเวลา จนคำพูดที่คุยเป็นครั้งสุดท้ายคือคำพูดที่อวยพรจากคุณพ่อ ล่าสุดที่คุณพ่อเข้าไอซียู ผมเอารูปที่ผมบวช ให้คุณพ่อนึกถึงบุญในวันที่ในวันที่ผมบวชให้คุณพ่อคุณแม่ ผมบอกคุณพ่อว่า บุญที่ลูกได้บวชให้ ลูกให้พ่อหมดเลยลูกไม่เอาไว้เลย ขอให้พ่อนึกถึงบุญที่ลูกได้บวชในวันนั้น และมีภาพที่คุณพ่อคุณพ่อรดน้ำศรีษะผมในวันนั้น คุณพ่อยิ้มปลาบปลื้มมาก คุณพ่อได้ดูภาพนั้นตอนสุดท้ายคุณพ่อรับทราบและเห็นภาพที่ผมบวช” กู๊ด เฉิดบุญ เผยต่อว่า “จริงๆตอนเรื่องแคน 2แผ่นดิน คุณพ่อก็ไม่ไหวนะ ตอนเดินในกองถ่ายก็เดินโยกเยกๆ เหนื่อยมากคนอายุ 92 เดินอยู่กลางป่า ทำอะไรเองทุกอย่างเหมือนวัยหนุ่มๆที่เขาเคยทำ เลยเหนื่อยและเพลียมาก แต่สุดท้ายแล้วพอร่างกายไม่ไหว ก็ต้องพักและท่านได้พักแล้ว แต่เราแค่ไม่ได้ตั้งใจว่าท่านจะอยู่กับเราในระยะเวลาสั้นแค่นี้ พรที่คุณพ่อให้ม่ตลอด มันเป็นแรงฮึกเหิม ที่พอฟังแล้วเป็นความรู้สึแม้เราเหนื่อยมาจากสิ่งที่เราเจอ แต่สิ่งที่พ่อพูดมันสามารทำให้เรามีกำลังใจในการทำงาน เสียงของคุณพ่อกับสิ่งที่คุณพ่อให้พร ข้อความของคนสมัยโบราณที่พูด มันมีความขลังมาก เสียงพ่อเขาขลังเวลาเขาอวยพร มันเหมือนมีแรงกระตุ้นอะไรขึ้นมา แม้เราจะท้อใจ ก็มีกำลังใจในการดำเนินงานต่อไปในวันข้างหน้า เป็นพลังบางอย่างที่บอกไม่ถูก มันมีแรงขึ้นมาทันที ก็ใจหายมากๆ ในช่วงที่คุณพ่อยังปกติได้คุยกันทุกวัน คุณพ่อยังคุยไลน์มาทุกเช้า เป็นไลน์ที่พิมพ์จากมือ ไม่ใช่ก๊อปปี้ใครมาเป็นภาษาของเขาเป็นคำอวยพรที่เป็นภาษาของพ่อ ถึงวันนี้ พ่อจะไม่ได้อยู่กับเราแล้วแต่ในความรู้สึกของลูกๆ ทุกคน ผมเชื่อว่าเสียงพ่อยังก้องกังวาลออยู่ในหูของพวกเรา และคำสอนของพ่อ คำอวยพรของพ่อ ทุกอย่างที่พ่อเคยสั่งสอนมา มันจะอยู่ในใจเราตลอดไป ในสิ่งที่พ่อแม่เคยสั่งสอนเราจะเก็บแต่สิ่งที่ดีๆ ไว้ทุกอย่าง รู้สึกภูมิใจที่ได้เกิดเป็นลูกคุณพ่อ ภูมิใจมากจริงๆ ที่มีอาชีพทำทุกวันนี้ได้ เป็นเพราะว่าคุณพ่อบุญฉลองคนนี้จริงๆ เพราะว่าผมค่อนข้างเกเรในตอนเรียน จนได้มาทำงานกับคุณพ่อ คุณพ่อสั่งสอนอะไรมาเรื่อยๆจนเป็นมาถึงทุกวันนี้ ที่มีทุกวันนี้ได้ทั้งจากคุณพ่อและคุณแม่เลย ผมใกล้ชิดกับคุณพ่อค่อนข้างมากเพราะผมฝึกงานกับคุณพ่อ และผมนั่งอยู่ที่กองภาพยนตร์ตั้งแต่เด็ก ตอนที่ไปเพราะว่าติดคุณพ่อกับคุณแม่ แล้วเหมือนเราผูกพัน จนสุดท้ายเราชอบ แต่สิ่งที่เราได้มาคือปัญญา ความรู้จักคุณพ่อความสามารถที่คุณพ่อสอน คุณพ่อมองอะไรเรามองตาม คุณพ่อก็มองมุมกล้องเราก็นั่งดูอยู่ด้วยเราอยากรู้ว่าเขาคิดอะไรอยู่ พอแก้บท พ่อตัดต่อเราอยู่ตลอดทุกขั้นตอน จนทุกวันนี้วิชาที่ได้มาจากครูคนนี้“ กัญจน์ เผยว่า “น้องสาวดูแลคุณพ่อมาตั้งแต่แรกพอรู้ว่าเป็นตั้งแต่แรกเลย ผมอยู่คนละบ้านกับน้องสาวก็จะไป ๆ มา ๆ ที่โรงพยาบาลและที่บ้านน้อง ตอนนั้นคุณพ่ออาการดีขึ้นได้ไปเยี่ยมคุณพ่อที่บ้านทุกวัน รู้สึกดีใจมากครับที่คุณพ่อมีคนรักทั่วทั้งประเทศ ตั้งแต่รุ่นเด็ก จนถึงคนมีอายุ พ่อเป็นผู้กำกับในดวงใจของใครหลายๆคน รวมถึงกอล์ฟแก้วกู๊ดด้วย พ่อจะมีวิธีการสอนที่ไม่เหมือนคนอื่น แต่ว่าเขาให้ใจเราเต็ม 100 อาจจะดุหน่อยแต่จริงๆ แล้วเป็นคนใจดีมาก สำหรับคำอวยพรของพ่อ คือตอนเช้า เขาจะทักมาทุกเช้า วันไหนที่ไม่ทักมาก็จะทักไปถามน้อง ๆ ว่าทำไมพ่อไม่ทักมาจะเป็นประมาณนั้น ตื่นเช้ามาเห็นคำอวยพรของพ่อ ก็จะมีกำลังใจในการทำงาน มันมีความสุข (อยากพูดอะไรกับพ่อ) รักพ่อครับ“ แก้ว บุญจิรา เผยว่า ”เรื่องที่คุณพ่อเป็นห่วงก็คงจะเป็นเรื่องงาน แต่ไม่อยากให้คุณพ่อไม่สบายใจ จะบอกว่าลูกเคลียร์ทุกอย่าง บอกว่าไม่ต้องห่วง ลูกเข้มแข็ง สามารถที่จะเลี้ยงดูตัวเองได้แล้ว พ่อเขาจะได้ไม่ห่วง โปรเจ็คที่คุณพ่อทำไว้ค้างๆไม่มีแล้ว แต่พวกเราทั้งสามก็ยังมีกับทางช่อง3 และคิดโปรเจ็คอื่นๆไว้ด้วย ณ ตอนนี้ กำหนดการหลังจากนี้เราจะเก็บไว้ 100 วันรอพระราชทานเพลิงศพอีก 3 เดือนข้างหน้า ขอบคุณที่ได้เกิดมาเป็นลูกของพ่อ ถ้าชาติหน้ามีจริง อยากเกิดเป็นลูกพ่อกับแม่อีก ลูกภูมิใจมาก ที่ตั้งแต่เด็กจนโตมา ได้เป็นลูกผู้กำกับ ภาพยนตร์ที่ยิ่งใหญ่ มีใจที่รักประชาชนรักงานมากกว่าตัวเอง จะพยายามทำให้ดีที่สุดเหมือนที่พ่อทำ”..",
     "category": "บันเทิง",
     "date": "2024-09-14T13:00:00+00:00",
     "publisher": "Dailynews",
     "url": "https://www.dailynews.co.th/news/3864188/"
}{
     "data": "ยังคงเป็นประเด็นร้อนในโลกออนไลน์ที่หลายคนสนใจติดตามอย่างต่อเนื่อง สำหรับการเสียชีวิตของผู้กำกับและศิลปินแห่งชาติคนดัง ฉลอง ภักดีวิจิตร ในวัย 93 ปี จากอาการปอดติดเชื้อ ซึ่งสร้างความเสียใจและอาลัยให้กับคนในและนอกวงการบันเทิงอย่างมากมาย ตามที่เสนอข่าวไปแล้วนั้น เปิดเส้นทางชีวิต ‘ฉลอง ภักดีวิจิตร’ ผู้กำกับ 4 แผ่นดิน ฉายา ‘เจ้าพ่อหนังแอ๊คชั่น’ ล่าสุดได้มีพิธีพระราชทานน้ำหลวงอาบศพของฉลอง ภักดีวิจิตร ที่ศาลา 10 วัดมกุฎกษัตริยารามราชวรวิหารแขวงบางขุนพรหม เขตพระนคร กรุงเทพมหานคร วันนี้(14 ก.ย.) ซึ่งภรรยาคนปัจจุบันของฉลองอย่าง เล็ก พิมสุภัค อินทรีย์ หรือ พิม ที่อาหลองเรียก ได้เปิดเผยความรู้สึกว่า “จริงๆคุณอาเข้าโรงพยาบาลตั้งแต่ 28 สิงหาคม ถึงวันที่13 กันยายน เข้าไปหาคุณอาทุกวัน ยกเว้นวันก่อนที่จะเสียคุณหมองดเยี่ยม เราก็เลยไม่ได้เข้าไป ช่วงแรกๆเขารู้สึกตัวดี แต่ช่วงหลังๆหรือกลางๆ เริ่มมีเชื้อที่ปอดและเริ่มเป็นฝ้าที่ปอด โดยคุณหมอแนะนำว่าด้วยวัยของคุณอาที่ค่อนข้างเยอะ และรักษามาหลายปีแล้ว พี่ก็ไม่ ไม่รู้จะพูดยังไง ด้วยวัย 94 ปี แรงคุณอาก็ไม่ไหว เรื่องการเป็นห่วง หลังๆคุณอามีการใส่ท่อซึ่งพูดไม่ได้ ก็จะใช้แค่มือ จะพูด พี่ก็บอกว่าอย่าพยายามพูด เดี๋ยวมันจะเจ็บ แต่ไม่ได้คุยอะไรกัน เข้าไปทุกวันไปเจอหน้าทุกวัน เราก็บอกว่าไม่ต้องห่วง จะได้ไม่ต้องเจ็บ หยุดพูดทุกอย่างไม่มีอะไรให้ห่วง ด้านการทำงานละครหรือหนัง คุณอาชอบมากเป็นชีวิตจิตใจ ก็บอกว่าให้แข็งแรงเดี๋ยวไปเที่ยวที่กอง ไปทานข้าวที่กองกับป๋า(พิเชษฐ์) อะไรอย่างนี้เขาก็ยิ้มมีความสุข จริงๆอย่างช่วงแรกเขาดีขึ้นเยอะ แต่ช่วงหลังอาจจะเป็นเพราะอากาศและด้วยวัย ในฐานะชีวิตคู่ก็อยากบอกว่าคุณอาไปสบายแล้ว อยากให้คุณอาหลับให้สบายไม่ต้องห่วงอะไรทั้งนั้น กราบขอบพระคุณกำลังใจจากทุกท่านที่ส่งมาให้ขอบคุณมากๆ คุณอาเขาจะห่วงพี่ เพราะพี่อยู่คนเดียว ก็บอกเขาว่าไม่ต้องห่วงนะหลับให้สบายไม่ต้องเจ็บแล้วไม่ต้องทรมานแล้ว“",
     "category": "บันเทิง",
     "date": "2024-09-14T12:17:45+00:00",
     "publisher": "Dailynews",
     "url": "https://www.dailynews.co.th/news/3864158/"
}{
     "data": "เมื่อวันที่ 14 ก.ย. นายวิสุทธิ์ ไชยณรุณ สส.บัญชีรายชื่อ พรรคเพื่อไทย ในฐานะประธานคณะกรรมการประสานงานพรรคร่วมรัฐบาล (วิปรัฐบาล) ให้สัมภาษณ์ถึงภาพรวมการอภิปรายแถลงนโยบายของรัฐบาล น.ส.แพทองธาร ชินวัตร นายกรัฐมนตรี ว่า มองว่าภาพรวมดี มีการกระทบกระทั่งไม่มาก ประท้วงกันเล็กน้อย แต่ยอมรับกันได้ แม้จะมีบางคน ที่พยายามคิดให้เป็นการอภิปรายไม่ไว้วางใจแทรกไปด้วย ก็ไม่ว่ากัน เพราะถือว่าจบด้วยดี ทุกฝ่ายต่างทำหน้าที่ได้เหมาะสม ตนในฐานะวิปรัฐบาล ก็พึงพอใจ ผู้สื่อข่าวถามว่า มองอย่างไรที่ฝ่ายค้าน อภิปรายใช้คำว่า “รัฐบาล 3 นาย” นายวิสุทธิ์ กล่าวว่า เป็นเรื่องธรรมดาที่เขาสร้างวาทกรรมการเมือง ก็ว่ากันไป แต่สิ่งที่ฝ่ายค้านควรจะพูด คือเรื่องน้ำท่วม ที่เป็นปัญหาของประเทศ ประชาชนกำลังลำบาก คนที่เป็นนักการเมือง ต้องคิดถึงความทุกข์ยากของประชาชนก่อน แต่หากมีบ้างเล็กน้อย ก็พอยอมรับได้ ไม่เป็นไร “การสร้างวาทกรรมกันไปมา ไม่ใช่สิ่งที่เหมาะสมเท่าไหร่ในยุคปัจจุบัน ชาวบ้านเขาไม่ได้ชอบกันเท่าไหร่ การใช้ถ้อยคำกระแหนะกระแหน ใส่ร้ายกัน มันหมดยุคหมดสมัยแล้ว“ นายวิสุทธิ์ กล่าว เมื่อถามว่า หลังจากนี้ฝ่ายรัฐบาล จะมีผลงานเพื่อโต้การโจมตีของฝ่ายค้านอย่างไรบ้าง นายวิสุทธิ์ กล่าวว่า อย่างเรื่องแก้รัฐธรรมนูญ ที่เขาบอกว่าเราไม่จริงจัง แต่วิปฝ่ายค้านและวิปรัฐบาล ประชุมเรื่องนี้มา 2 อาทิตย์แล้ว ไม่รู้ว่าเขาไม่รู้ หรือแกล้งไม่รู้ ทั้งนี้ ไม่ใช่ว่าเราไม่ทำ แต่ที่เดินหน้าเร็วกว่านี้ไม่ได้ เพราะต้องรอกฎหมายประชามติก่อน แต่ไม่เป็นไร มองว่าเป็นการสร้างสีสันในสภา ไม่มีหรอกฝ่ายค้านที่บอกว่ารัฐบาลดี เป็นเรื่องปกติ เขาไม่มีสถานภาพที่จะไปช่วยผู้ประสบภัย เลยต้องดึงจุดสนใจ ด้วยการพูดในสภา ตอนเราเป็นฝ่ายค้าน ก็ต้องหาวาทกรรมมาว่ารัฐบาลเช่นกัน",
     "category": "การเมือง",
     "date": "2024-09-14T12:21:59+00:00",
     "publisher": "Dailynews",
     "url": "https://www.dailynews.co.th/news/3863912/"
}{
     "data": "เมื่อวันที่ 14 ก.ย.67 ผู้สื่อข่าวรายงานว่า บูม ยุทธภูมิ แก้วเข้ม หรือ บูม หมูทะ อินฟลูเอนเซอร์ชื่อดัง ซึ่งเป็นหนึ่งในผู้มีจิตอาสาลงพื้นที่ ช่วยเหลือผู้ประสบภัยจากสถานการณ์น้ำป่าไหลหลากในพื้นที่ อ.แม่สาย จ.เชียงราย ที่กำลังส่งผลกระทบเป็นวงกว้าง โดย บูม ยุทธภูมิ ได้ออกลาดตระเวนในพื้นที่เพื่อช่วยเหลือผู้ประสบภัยทั้งคนและสัตว์ที่ติดอยู่ในบ้าน ร่วมกับทีมสมาคมศิริกรณ์เชียงรายบรรเทาสาธารณภัย กระทั่ง บูม ได้โพสต์คลิปวินาทีชีวิต ลงในเพจเฟซบุ๊ก “เทย กะ ทะ” ที่มีผู้ติดตามกว่า 1 ล้านคน ขณะเร่งเข้าช่วยเหลือผู้ประสบภัย ระบุข้อความว่า “เคสด่วน ‼️มีพี่ท่านนึงพยายามจบชีวิตตัวเอง เพราะเครียด #น้ำท่วมเชียงราย ตอนนี้บูมและทีมศิริกรณ์นำตัว ส่งถึงโรงพยาบาลแล้วขอเป็นกำลังใจให้ขอให้ผ่านเรื่องร้ายๆไปให้ได้นะคะ” ซึ่งคลิปดังกล่าวปรากฎภาพขณะ บูม และทีมอาสาสมัครกู้ภัย พยายามวิ่งเข้าไปตรวจสอบด้านหลังก่อนพบว่าไม่มีทางเข้าเป็นลูกกรงแน่นหนา โดยพบมีสายไฟผู้อยู่กับลูกกรง จึงพากันวิ่งกลับมาที่ประตูหน้า เพื่อช่วยกันพังประตูก่อนบุกเข้าไปช่วยผู้ประสบภัยรายดังกล่าวนำตัวส่งโรงพยาบาลได้สำเร็จ แพทย์ช่วยเหลืออาการปลอดภัย อยู่ระหว่างประสานญาติหรือคนรู้จักช่วยเยียวยาให้หายเครียดเพื่อไม่ให้ก่อเหตุซ้ำอีกต่อไป ภายหลังโพสต์ออกไปมีบรรดาแฟนคลับแห่คอมเมนต์ให้กำลังใจ และขอบคุณทีมช่วยเหลือ พร้อมแชร์กันออกไปจำนวนมาก ชมคลิป ขอบคุณข้อมูล – ภาพ เพจเฟซบุ๊ก “เทย กะ ทะ”",
     "category": "ทั่วไทย",
     "date": "2024-09-14T20:05:00+00:00",
     "publisher": "Dailynews",
     "url": "https://www.dailynews.co.th/news/3864273/"
}{
     "data": "“ช้างศึก” ฟุตซอลทีมชาติไทย ทำผลงานยอดเยี่ยม ชนะ โครเอเชีย 2-1 จาก มูฮัมหมัด อุสมานมูซา กับ รณชัย จูงวงษ์สุข นัดเปิดสนามฟุตซอลโลก กลุ่ม B ที่อุซเบกิสถาน โอกาสเข้ารอบสดใสทันที จากการแข่งขันวันที่ 14 ก.ย.67 สำหรับนัดต่อไปของไทย พบ คิวบา วันที่ 17 ก.ย. เวลาไทย 19.30 น. และวันที่ 20 ก.ย. ไทย พบ บราซิล เวลาไทย 19.30 น. ถ่ายทอดสด ทีสปอร์ตส์ 7 โดยรอบแรกคัดทีมอันดับ 1-2 กับอันดับ 3 ดีสุด 4 ทีมจาก 6 กลุ่ม เข้ารอบ 16 ทีมสุดท้าย อ่านข่าว :สะใจ! ‘ช้างศึก’โค่นยักษ์ ‘โครแอต’ เปิดฟุตซอลโลก มูฮัมหมัด อุสมานมูซา ที่ยิงประตูแรกตั้งแต่นาทีที่ 3 กล่าวว่า ดีใจมากที่ทำประตูได้ในเกมนี้ เพราะว่าเป็นประตูแรกของตนในฟุตซอลโลก ที่ผ่านมาพยายามทำงานอย่างหนักเพื่อช่วยทีมให้ได้มากที่สุด ประตูที่ทำได้ในเกมนี้จะเป็นอีกหนึ่งประตูในความทรงจำ เกมนี้ทางโครเอเชียมีโอกาสยิงเยอะกว่า แต่ก็ไม่ได้หมายความว่าจะเป็นฝ่ายชนะ รวมถึงทีมไทยช่วยกันเล่นเกมรับอย่างเต็มที่จริงๆ “เรารู้ว่าเราเป็นรอง แต่ทุกคนเชื่อมั่นว่าจะเก็บชัยชนะได้ ส่วนตัวผมก็พยายามจะช่วยทีมทั้งเกมรุกและเกมรับให้ได้มากที่สุด” มูฮัมหมัด กล่าว โดยลูกแรกของเขานั้น มาจาก สราวุท ผลาพฤกษ์ ทำท่าจะเสียบอล แต่ใช้ความขยันไปล้วงคืนมาได้ ก่อนเปิดให้ “เหม็ด” ยิงเข้าไป",
     "category": "ทีมชาติไทย",
     "date": "2024-09-14T13:12:13+00:00",
     "publisher": "Dailynews",
     "url": "https://www.dailynews.co.th/news/3864296/"
}{
     "data": "สถานการณ์ที่น่าเป็นห่วง ในขณะนี้คงหนีไม่พ้นสถานการณ์น้ำท่วมที่ ดูเหมือนจะรุนแรงเพิ่มมากขึ้น และยังไม่มีทีท่าว่าจะ เบาลงเลย ทั้งนี้รัฐบาล ก็เดินหน้า ให้ความช่วยเหลือ กับประชาชนในพื้นที่ที่ประสบปัญหาอุทกภัย แต่เห็นได้ชัดว่า การเข้าช่วยเหลือของรัฐบาลดูเหมือนจะยังไม่ครอบคลุมได้ทั้งหมด  เนื่องจากขณะนี้ ยังมีประชาชนติดอยู่ในพื้นที่และไม่สามารถออกมาจากพื้นที่น้ำท่วมได้ ซึ่งน.ส.แพทองธาร ชินวัตร นายกรัฐมนตรีก็ได้ทำการประชุมเร่งด่วนถึงสถานการณ์น้ำท่วม ทันทีที่อ่านคำแถลงนโยบายต่อที่ประชุมรัฐสภาแล้วเสร็จ  อีกทั้งยังลงพื้นที่เพื่อไปให้ความช่วยเหลือและสร้างขวัญกำลังใจให้กับประชาชน ที่จังหวัดเชียงราย อีกทั้งยังมีข้อสั่งการที่ชัดเจนออกมา โดยสั่งให้กองทัพเข้ามาดูแล ให้ความช่วยเหลือกับประชาชน นำอาหารเข้าไปแจกจ่าย ในพื้นที่ที่เข้าถึงได้ยาก จัดกำลังเจ้าหน้าที่ทหาร และยุทโธปกรณ์ เข้าไปยังพื้นที่เป้าหมายเพื่อสามารถช่วยเหลือประชาชนให้ตรงจุด และในส่วนของเรื่องเงินเยียวยา ก็จะนำเข้าที่ประชุมคณะรัฐมนตรี ในวันที่ 17 ก.ย.ที่จะถึงนี้นอกจากนี้ยังจะมีการพูดคุยกับทางการเมียนมา เรื่องการแก้ไขการบุกรุกทางน้ำ ที่อาจจะเป็นต้นตอ ที่อาจจะทำให้เกิดน้ำท่วม ดูเหมือนว่า บททดสอบครั้งนี้ของรัฐบาล จะมี ความเป็นอยู่และชีวิตของประชาชนรเดิมพันถึงกระนั้นกลไกภาครัฐกลับดูเหมือนล่าช้า และทำงานไม่เต็มที่ จนภาคประชาสังคมคนธรรมดาต้องช่วยเหลือกันเอง อีกทั้งยังมีเสียงวิพากษ์วิจารณ์ ออกมาว่า การเดินหน้าให้ความช่วยเหลือของรัฐบาลในครั้งนี้ ยังคงมีความล่าช้าอยู่ ซึ่งนั่นอาจเป็นเพราะ รัฐบาลต้องรอให้มีการ แถลงนโยบายต่อรัฐสภาก่อน ถึงจะสามารถเดินหน้าทำหน้าที่ได้เต็มกำลัง เนื่องจากกลัวว่า หากมีการสั่งการก่อนที่จะแถลงนโยบายนั้น จะสามารถทำได้หรือไม่ เพราะขณะนี้ มีนักร้องทางการเมืองมากมาย ที่คอยจ้อง จะจับผิดการทำงานของนายกรัฐมนตรีและรัฐบาลอยู่ ตลอดเวลา ซึ่งดูเหมือนว่า รัฐบาล กังวลใจเรื่องนี้อยู่ไม่น้อย ทั้งนี้รัฐบาลจะต้องเร่งเดินหน้าแก้ไข ปัญหาและ เดินหน้า นโยบาย ที่ได้หาเสียงไว้ ให้เกิดขึ้นเป็นรูปปีคระธรรม โดยเร็วที่สุดไม่เช่นนั้นความเดือดร้อนของพี่น้องประชาชน ไม่ว่าจะเป็นจากปัญหาอุทกภัย หรือ ปัญหาค่าครองชีพ ประชาชน ที่รอความหวังว่า รัฐบาล จะสามารถ ทำชีวิตของประชาชน ให้ดีขึ้นได้ ตามที่นายกรัฐมนตรี กล่าวไว้ว่า ประชาชน จะต้อง มีกิน มีใช้ มีเกียรติ มีศักดิ์ศรี แต่หากรัฐบาลยังคงดำเนินงานต่างๆได้ล่าช้าอยู่ เชื่อได้เลยว่า คะแนนกว่า 10 ล้านเสียง ที่ประชาชน ลงคะแนนให้พรรคเพื่อไทย ในฐานะแกนนำรัฐบาลนั้น ก็จะลดน้อยลง และถึงแม้ว่านายทักษิณ ชินวัตร อดีตนายกรัฐมนตรี จะออกโรงวางเส้นทาง การดำเนินงานให้กับ น.ส.แพทองธารไว้ ก็อาจจะไม่สามารถ เรียกคะแนนเสียงที่วางเป้าหมายว่าพรรคเพื่อไทยจะกลับมาเป็นพรรคที่มีคะแนนเสียงในสภาเป็นอันดับ 1 ได้ ดูเหมือนวิกฤตของรัฐบาล จะเกิดขึ้น ตั้งแต่ก่อน ที่จะเข้ามาบริหารงานได้เต็มรูปแบบเสียอีก ดังนั้นนี่คือแบบทดสอบสำคัญ ที่เคียงคู่กันมาระหว่างรัฐบาลแพทองธาร กับกระแสน้ำ ที่ไหลเข้ามาท่วมบ้านเมือง ซึ่งรัฐบาลจะสามารถ แก้ไข บททดสอบนี้ได้หรือไม่ แล้วบททดสอบนี้ จะจบอย่างไร จะจมหายไปกับกระแสน้ำ หรือจะผ่านพ้นแล้วเดินหน้าทำงานต่อจนอยู่ครบเทอมได้ คงต้องอยู่ที่ฝีมือการทำงานของนายกรัฐตรีผู้นำรัฐบาล",
     "category": "การเมือง",
     "date": "2024-09-15T00:00:00+00:00",
     "publisher": "Dailynews",
     "url": "https://www.dailynews.co.th/news/3864457/"
}{
     "data": "เมื่อวันที่ 14 ก.ย. ผู้สื่อข่าวรายงานว่า เพจ สถานีวิทยุกระจายเสียงแห่งประเทศไทยจังหวัดหนองคาย ได้โพสต์ข้อความระบุว่า เมื่อเวลา 18.05 น. เขื่อนกระสอบทรายตรงชุมชนวัดธาตุพังลงความยาวประมาณ 10 เมตร ขณะนี้กำลังช่วยกันนำกระสอบทรายมาเสริมเต็มที่ครับ  และเมื่อช่วงคํ่าที่ผ่านมาได้โพสต์ข้อความระบุว่า แจ้งด่วน !! ขณะนี้กำแพงป้องกันน้ำริมโขง พระธาตุหล้าหนองแตก !! ถ.มีชัย ถ.ประจักษ์ ให้ขนของขึ้นที่สูง คาดการณ์ว่าน้ำจะขึ้นอีกประมาณ 1 เมตร ขอให้ประชาชนเฝ้าระวัง และติดตามสถานการณ์อย่างใกล้ชิด. ",
     "category": "ทั่วไทย",
     "date": "2024-09-14T14:43:51+00:00",
     "publisher": "Dailynews",
     "url": "https://www.dailynews.co.th/news/3864461/"
}{
     "data": "ท่ามกลางขุนเขาอันสลับซับซ้อน ยามคํ่าคืนในเมืองเล็ก ๆ ที่เงียบสงบอย่าง“แม่ฮ่องสอน”ดวงไฟเล็ก ๆ มากมายที่ประดับประดาอยู่รอบ ๆ องค์เจดีย์ตามลักษณะศิลปะแบบไทยใหญ่ของวัดคู่แฝด“วัดจองคำ”และ“วัดจองกลาง”สะท้อนแสงราวกับภาพฝันอยู่ริมหนองจองคำ เป็นภาพที่ผู้คนต่างคุ้นเคย แต่อีกไม่กี่วันนี้แม่ฮ่องสอนกำลังจะเผยความงดงามของแสงไฟที่จะมาแต่งแต้มสีสันในคืนอันมืดมิดในรูปแบบที่แตกต่างและเพิ่มเติมมากกว่าเดิม เพื่อบอกเล่าตัวตนอันงดงามของเมืองด้วยบรรยากาศแสงไฟที่ลุ่มหลงชวนฝันในงานวิจิตร@แม่ฮ่องสอน “เมืองแสงสิเนหา”กับ 10 จุดแสดงแสงทั่วเมืองแม่ฮ่องสอนที่จะฉายแสงบอกเล่าเรื่องราววิถีชีวิต ตัวตน ผู้คน วัฒนธรรม ตั้งแต่อดีตจนถึงปัจจุบัน เริ่มด้วย“ยินดีที่ได้รู้จัก”ณ ประตูเมืองแม่ฮ่องสอน ประตูที่แสดงถึงสัญลักษณ์ของการเข้าเขตเมืองแม่ฮ่องสอน สิ้นสุดการเดินทางนับพันโค้งสู่พื้นที่ราบ ต้อนรับและส่งอำลานักท่องเที่ยวผู้มาเยือน ตกแต่งด้วยสถาปัตยกรรมไทใหญ่ที่โดดเด่นแปลกตา ถัดมาคือ“มิติของตัวตน”ณศูนย์ออกกำลังกายเทศบาลแม่ฮ่องสอนสถานที่ที่ตอบโจทย์สำหรับคนรักสุขภาพและผู้ที่ต้องการเสริมสร้างความแข็งแรงของร่างกาย ตั้งอยู่ใจกลางเมืองแม่ฮ่องสอน โดยมีวัตถุประสงค์เพื่อส่งเสริมการออกกำลังกายและการดูแลสุขภาพของประชาชนในพื้นที่ ไม่ว่าจะเป็นเยาวชน ผู้สูงอายุ หรือบุคคลทั่วไป “ห้วงเวลาแห่งความทรงจำ”ณหอนาฬิกาแม่ฮ่องสอนสัญลักษณ์แห่งกาลเวลาและวัฒนธรรม หนึ่งในสถานที่สำคัญและโดดเด่นใจกลางเมือง ที่นี่ไม่เพียงแต่เป็นจุดสำคัญทางภูมิศาสตร์ของเมืองแม่ฮ่องสอน แต่ยังเป็นสถานที่ที่สะท้อนถึงประวัติศาสตร์และวัฒนธรรมของชุมชนในพื้นที่ หอนาฬิกาถูกสร้างขึ้นในสไตล์ล้านนา ผสมผสานกับวัฒนธรรมของชาวไทยใหญ่ ในช่วงเย็นและกลางคืนหอนาฬิกาจะสว่างไสวด้วยแสงไฟที่ตกแต่งอย่างประณีต ทำให้กลายเป็นจุดถ่ายรูปยอดนิยมสำหรับนักท่องเที่ยว “แสงแห่งคุโณปการ”ณอนุสาวรีย์พญาสิงหนาทราชาอนุสาวรีย์ของเจ้าเมืององค์แรกผู้สร้างเมืองแม่ฮ่องสอน รอบบริเวณได้รับการประดับตกแต่งสวนอย่างสวยงาม เพื่อให้ประชาชนทั่วไป ตลอดจนลูกหลานชาวแม่ฮ่องสอนเข้ามากราบสักการะ นอกจากนี้ยังเป็นจุดที่คุณสามารถมองเห็นพระธาตุดอยกองมูได้อย่างถนัดตาอีกด้วย “คู่รักนิรันดร”กับสิงห์คู่วัดพระนอนที่อยู่บริเวณเชิงเขาทางขึ้นวัดพระธาตุดอยกองมู ชื่อวัดตั้งให้เหมาะสมกับการที่มีองค์พระนอนที่ใหญ่ที่สุดของแม่ฮ่องสอน ที่ประดิษฐานอยู่ในศาลาการเปรียญ (วิหาร) สร้างขึ้นในปี พ.ศ. 2418 โดยพระยาสิงหนาทราชา ส่วนสิงห์คู่เมืองแม่ฮ่องสอน สร้างโดยเจ้านางเมียะ พระชายาของพระยาสิงหนาทราชา ซึ่งเป็นเจ้าเมืองคนที่สองของแม่ฮ่องสอน เมื่อราวปี พ.ศ. 2430 เพื่อเป็นที่ระลึกพระยาสิงหนาทราชา “บัวตองยอมราตรี”ณ สำนักงานเหล่ากาชาดแม่ฮ่องสอน องค์กรสำคัญที่ดำเนินการช่วยเหลือผู้ประสบภัยและผู้ด้อยโอกาสในพื้นที่แม่ฮ่องสอน มีภารกิจหลักในการสนับสนุนด้านสาธารณสุขและสังคมสงเคราะห์ รวมถึงการส่งเสริมคุณภาพชีวิตของประชาชนในพื้นที่ ด้วยภูมิประเทศที่เป็นภูเขาและพื้นที่ห่างไกล เหล่ากาชาดจังหวัดแม่ฮ่องสอนได้ให้ความสำคัญกับการเข้าถึงและช่วยเหลือชุมชนทุรกันดาร โดยเฉพาะในสถานการณ์ฉุกเฉิน เช่น อุทกภัย ดินถล่ม และภัยหนาว “ดวงใจแม่ฮ่องสอน”ณ วัดหัวเวียง อาคารวิหารไม้ มีเรือนยอดแบบปราสาทซ้อนกันหลายชั้นตามศิลปะไทยใหญ่ เป็นที่ประดิษฐานพระพุทธรูปพระมหามัยมุนีจำลอง เก่าแก่ที่สุดในประเทศไทย เป็นพระพุทธรูปที่สวยงามศิลปะไทยใหญ่ แบบทรงเครื่องขัดสมาธิเพชรปางมารวิชัย ทรงเทริด ศิราภรณ์ สังวาล อินทนิล โดยลุงจองโพหย่า ได้ไปจำลองมาจากเมืองอมรปุระ หล่อจากทองเหลือง หล่อเป็นส่วน ๆ แยกได้ 9 ส่วน นํ้าหนัก 999 กิโลกรัม อัญเชิญมาจากเมียนมาล่องมาทางแม่นํ้าปาย แล้วนำไปประกอบองค์พระที่วัดพระนอน ก่อนจะอัญเชิญมาประดิษฐานที่วัดหัวเวียง โดยจะกระทำพิธีสรงนํ้าพระพักตร์หรือล้างหน้าพระเจ้าพาราละแข่งอย่างน้อยปีละ 1 ครั้ง “ลานสนามหวาน”ณ สวนสาธารณะหนองจองคำ ใจกลางอำเภอเมืองแม่ฮ่องสอน บึงนํ้าขนาดใหญ่ ที่มีวัด และถนนอยู่รอบหนอง มีพื้นที่ส่วนหนึ่งจัดให้เป็นสวนสาธารณะสำหรับนั่งพักผ่อน มีศาลาไว้ให้ร่มเงา ในตอนเย็นหลังจากซื้ออาหาร หรือข้าวของจากถนนคนเดิน ก็สามารถมาแวะพักนั่งทานหรือนั่งพักผ่อนได้ “ประสานแสงศรัทธา”ณ วัดจองคำ พระอารามหลวงชั้นตรีชนิดสามัญ จากหลักฐานแผ่นเงินที่ขุดได้บริเวณหลุ่มเสาเดิมของวัดระบุว่า สร้างตั้งแต่ปี พ.ศ. 2370 โดยพระยาสิงหนาทราชา ในขณะที่บางตำรา กล่าวว่าวัดนี้อาจมีมาก่อนตั้งเมืองแม่ฮ่องสอน ภายในมีศาลาการเปรียญ วิหารหลวงพ่อโต เป็นอาคารทรงตรีมุขหลังคาทรงปราสาทแบบไทยใหญ่ผสมฝรั่ง ประดิษฐานหลวงพ่อโต พระพุทธรูปองค์ใหญ่ที่สุดของแม่ฮ่องสอน และจุดสุดท้าย“สะพานเชื่อมมิตร”สะพานข้ามลำธารลำนํ้าแม่ฮ่องสอน หนึ่งในสถานที่ปรับปรุงภูมิทัศน์ เพื่อความร่มรื่น และปลอดภัย ตามนโยบายสำคัญของผู้ว่าราชการจังหวัดแม่ฮ่องสอนที่มุ่งเน้นให้แม่ฮ่องสอนเป็นเมืองสะอาด น่าอยู่ และผู้คนน่ารัก นักท่องเที่ยวสามารถเดินพักผ่อน ออกกำลังกาย และชื่นชมธรรมชาติได้ตลอดเส้นทาง ชมแสงไฟยามคํ่าคืน ส่วนช่วงกลางวันออกไปเยือน“บ้านรักไทย”หมู่บ้านชาวจีนยูนนานอดีตทหารจีนคณะชาติ (กองพล 93) “ก๊กมินตั๋ง” ที่อพยพเข้ามาตั้งถิ่นฐาน สัมผัสวิถีชีวิตวัฒนธรรมชาวจีนฮ่อหรือจีนยูนนาน รวมถึงการสืบทอดประเพณีของชาวจีนฮ่อ ทั้งภาษาพูด ภาษาเขียน การแต่งกายและบ้านเรือนที่สร้างจากดินเหนียวผสมฟางข้าว รวมทั้งอาหารจีนยูนนานรสเลิศ และล่องเรือท่ามกลางสายหมอกในทะเลสาบขนาดใหญ่กลางหมู่บ้าน หรือจะเลยออกไป“ปางอุ๋ง”โครงการพระราชดำริปางตอง 2 (ปางอุ๋ง) อันเป็นโครงการเนื่องในพระราชดำริของพระบาทสมเด็จพระเจ้าอยู่หัว คนที่ชอบเยี่ยมเยือนชุมชนแนะนำ“ชุมชนท่องเที่ยวบ้านดง”แหล่งท่องเที่ยวเชิงเกษตรที่อยู่ไม่ไกลจากตัวอำเภอแม่ลาน้อย ที่ยังคงมีความเป็นธรรมชาติและบริสุทธิ์ ภายในพื้นที่ของบ้านดงยังเป็นที่ตั้งของ “ศูนย์พัฒนาโครงการหลวงแม่ลาน้อย” ด้วย วิถีชีวิตที่งดงาม พร้อมกับวิวนาขั้นบันไดสุดอลังการในช่วงเดือนกันยายน-ตุลาคม หรือจะไปสัมผัสวิถีแตกต่างของชาวละว้า (ลัวะ) ที่“บ้านละอูบ”อำเภอแม่ลาน้อย ที่มีวิถีวัฒนธรรมต่างไปจากชาวไทยภูเขาเผ่าอื่น ๆ เช่น การสร้างที่อยู่อาศัย การแต่งกาย ประเพณี พิธีกรรม แต่เดิมนั้นชาวลัวะจะนับถือผี เชื่อในเรื่องไสยศาสตร์ ปัจจุบันเมื่อความเจริญเข้ามา ความเชื่อต่าง ๆ เหล่านั้นก็ลดน้อยถอยลงไปตามกาลเวลาและการเปลี่ยนแปลง แต่ก็ยังคงวิถีชีวิตอันเรียบง่าย อย่าลืมลิ้มลองเมนูสะเบื๊อก จิบกาแฟชุมชน และช้อปเครื่องเงินก่อนกลับ บ้านละอูบยังเป็นส่วนหนึ่งของเส้นทางขับรถเที่ยวสายใหม่“บ้านป่าแป๋-บ้านละอูบ”สวรรค์ของคนขับรถกลางสายหมอก ฟอกปอดบนอ้อมกอดธรรมชาติ ที่สามารถเชื่อมโยงจากบ้านป่าแป๋ อำเภอแม่สะเรียงสู่บ้านละอูบ ในระยะทางเพียง 33 กิโลเมตร เส้นทางลอยฟ้าที่สามารถเห็นวิวธรรมชาติตลอดสองข้างทาง โดยเพิ่งมีการปรับปรุงถนนแล้วเสร็จเมื่อต้นปีที่ผ่านมา และมีจุดแวะท่องเที่ยวตามรายทางที่น่าสนใจ อาทิ บ่อนํ้าร้อนแม่อุมลอง ย่านชุมชนซื้อ-ขาย วัว/ควาย ที่สะสมฮอก หรือกระดิ่งไม้คล้องคอวัว ของตกแต่งแปลกตา ลำนํ้าแม่สะเรียง จุดชมวิวนาขั้นบันได จุดชมวิวลอยฟ้าบ้านห้วยผึ้ง สำหรับ“บ้านป่าแป๋”เป็นชุมชนชาวลัวะ ของอำเภอแม่สะเรียง ให้บริการที่พักแบบโฮมสเตย์ มีผักปลอดสาร ผ้าทอคุณภาพดี และธนาคารข้าวแห่งแรกของประเทศไทย มีประเพณีสืบสานหาบข้าวขึ้นหลอง ซึ่งเป็นประเพณีที่น้อมรำลึกพระมหากรุณาธิคุณฯ ในหลวงรัชกาลที่ 9 ที่ได้พระราชทานทรัพย์ส่วนพระองค์ ก่อตั้งธนาคารข้าวแห่งแรกของโลก ณ บ้านป่าแป๋ เพื่อลดปัญหาการขาดแคลนข้าว การท่องเที่ยวแห่งประเทศไทย (ททท.) ชวนนักท่องเที่ยวมาต้องมนต์สิเนหากับบรรยากาศแห่งความสุขยามคํ่าคืน ของวิจิตรแม่ฮ่องสอนวิมานแห่งสายหมอก 21-29 กันยายน 2567 ตั้งแต่เวลา 18.00-22.00 น. โดยในวันที่ 20 กันยายน จะมีพิธีเปิดฤดูกาลท่องเที่ยวแม่ฮ่องสอน และงานวิจิตร@แม่ฮ่องสอน “เมืองแสงสิเนหา” มีการจัดรถรางนำเที่ยว (Night Tram) ชมจุดแสดงแสงสีทั้ง 10 จุด ทุกวันศุกร์-เสาร์-อาทิตย์ มี 2 รอบเวลา 19.00 น.  20.00 น. วันธรรมดามีวันละ 1 รอบ เวลา 19.30 น. และเปิดถนนคนเดินแม่ฮ่องสอนรอบพิเศษ.",
     "category": "ท่องเที่ยว-ที่พัก",
     "date": "2024-09-15T05:00:00+00:00",
     "publisher": "Dailynews",
     "url": "https://www.dailynews.co.th/news/3864474/"
}{
     "data": "หนังสือพิมพ์เดลินิวส์ ฉบับวันอาทิตย์ที่ 15 ก.ย. 2567 (กรอบ 6 ดาว) ข่าว1กอ.รมน.ร้อน-สั่งระงับหนังสือดัง ซัดข้อมูลคลาดเคลื่อน ‘จุลพันธ์’พร้อมโอนดิจิทัลใส่บัญชี ชิงสส.พิษณุโลกไร้ร้องเรียนทุจริตข่าว2บิ๊กคลีนนิ่งแม่สาย นายกฯอิ๊งค์ห่วงหนองคาย เร่งฉีดล้างดินโคลน-ขยะ เลยอ่วมน้ำโขงทะลักลามข่าว3ล็อกผัวเมียร้านหม่าล่าโหด ทำทารุณด.ญ.ต่างด้าว ช่วยรอด6คน-วัย12-18ปีข่าว4เลิก2โครงการ7ชั่วโคตรโยธาฯไล่เชือด สตง.ดอดลงพื้นที เก็บข้อมูลจี้คืนงบข่าว5จับแม่บ้านแสบฉกนับล้าน ‘บูล-เอลิกา’เศร้า ชี้ช่วยตลอด กลับแว้งกัด กรอบ 1 ดาว (ภาคเหนือ-อีสาน-ใต้-ตะวันออก ) ฉบับล่วงหน้า 1 วัน ( 16 ก.ย. 2567) ข่าว1กลุ่มไร้สมาร์ตโฟนวุ่น ดิจิทัลป่วน เลื่อนเปิดลงทะเบียน ‘จุลพันธ์’ยันเงินพร้อม-โอนเข้าบัญชี กอ.รมน.เบรกหนังสืออาจารย์คนดังข่าว2อิ๊งค์ห่วง-เกาะติดน้ำโขงกลืนหนองคาย ย่านเศรษฐกิจอ่วม-ทะลุเลย แม่สายระทมดินโคลนคลุมข่าว3ล็อกผัวเมียหม่าล่า ขู่ด.ญ.ทำงานเย็น-ตี4 จับเปลื้องผ้า-ล่วงละเมิด บุกช่วยได้6รายวัย12-18ข่าว4รวบแม่บ้านยกเค้าอดีตดารา ‘บลู-เอลิกา’ กวาดเกลี้ยง แหวน-เพชรข่าว5โยธาฯเลิกอีก2โครงการ ทิ้งงาน7ชั่วโคตร จี้คืนงบ250ล้าน ‘สตง.’ย่องตรวจ รายละเอียดทั้งหมดสามารถติดตามได้ในหนังสือพิมพ์ “เดลินิวส์” ฉบับวันที่ 15 ก.ย. และฉบับล่วงหน้า วันที่ 16 ก.ย. 2567",
     "category": "ทั่วไทย",
     "date": "2024-09-14T22:30:00+00:00",
     "publisher": "Dailynews",
     "url": "https://www.dailynews.co.th/news/3864329/"
}{
     "data": "เมื่อวันที่ 15 ก.ย. กรมอุตุนิยมวิทยา พยากรณ์ลักษณะอากาศทั่วไป 24 ชั่วโมงข้างหน้าว่า ประเทศไทยมีฝนเพิ่มขึ้นและมีฝนตกหนักบางแห่ง โดยมีฝนตกหนักมากบางพื้นที่ ในภาคตะวันออกเฉียงเหนือ ภาคตะวันออก และภาคใต้ฝั่งตะวันตก ขอให้ประชาชนในบริเวณดังกล่าวระวังอันตรายจากฝนตกหนักถึงหนักมากและฝนที่ตกสะสม ซึ่งอาจทำให้เกิดน้ำท่วมฉับพลันและน้ำป่าไหลหลาก โดยเฉพาะพื้นที่ลาดเชิงเขา ใกล้ทางน้ำไหลผ่านและพื้นที่ลุ่มไว้ด้วย ทั้งนี้เนื่องจากร่องมรสุมเลื่อนลงมาพาดผ่านภาคเหนือตอนล่าง ภาคกลางตอนบน และภาคตะวันออกเฉียงเหนือ เข้าสู่หย่อมความกดอากาศต่ำบริเวณชายฝั่งประเทศเวียดนามตอนกลาง ประกอบกับมรสุมตะวันตกเฉียงใต้กำลังค่อนข้างแรงพัดปกคลุมทะเลอันดามัน ประเทศไทย และอ่าวไทย สำหรับคลื่นลมบริเวณทะเลอันดามันและอ่าวไทยตอนบนมีกำลังค่อนข้างแรง โดยมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร ส่วนอ่าวไทยตอนล่างมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร ขอให้ชาวเรือในบริเวณดังกล่าวเดินเรือด้วยความระมัดระวังและหลีกเลี่ยงการเดินเรือในบริเวณที่มีฝนฟ้าคะนอง ส่วนเรือเล็กบริเวณทะเลอันดามันและอ่าวไทยตอนบนควรงดออกจากฝั่งในระยะนี้ไว้ด้วย พยากรณ์อากาศสำหรับประเทศไทยตั้งแต่เวลา 06.00 น. วันนี้ ถึง 06.00 น. วันพรุ่งนี้ ภาคเหนือมีฝนฟ้าคะนอง ร้อยละ 60 ของพื้นที่ และมีฝนตกหนักบางแห่ง บริเวณจังหวัด เชียงราย พะเยา น่าน แพร่ อุตรดิตถ์ พิจิตร พิษณุโลก และเพชรบูรณ์อุณหภูมิต่ำสุด 23-26 องศาเซลเซียส อุณหภูมิสูงสุด 30-35 องศาเซลเซียส ลมแปรปรวน ความเร็ว 10-15 กม./ชม. ภาคตะวันออกเฉียงเหนือมีฝนฟ้าคะนอง ร้อยละ 70 ของพื้นที่ และมีฝนตกหนักถึงหนักมากบางแห่งบริเวณจังหวัด เลย หนองคาย บึงกาฬ หนองบัวลำภู อุดรธานี สกลนคร นครพนม ชัยภูมิ ขอนแก่นกาฬสินธุ์ มุกดาหาร มหาสารคาม ร้อยเอ็ด ยโสธร อำนาจเจริญ สุรินทร์ ศรีสะเกษ และอุบลราชธานีอุณหภูมิต่ำสุด 22-25 องศาเซลเซียส อุณหภูมิสูงสุด 28-33 องศาเซลเซียส ลมตะวันตกเฉียงใต้ ความเร็ว 10-20 กม./ชม. ภาคกลางมีฝนฟ้าคะนอง ร้อยละ 60 ของพื้นที่ และมีฝนตกหนักบางแห่งบริเวณจังหวัดลพบุรี สระบุรี กาญจนบุรี สุพรรณบุรี นครปฐม และพระนครศรีอยุธยาอุณหภูมิต่ำสุด 23-25 องศาเซลเซียส  อุณหภูมิสูงสุด 33-35 องศาเซลเซียส ลมตะวันตกเฉียงใต้ ความเร็ว 10-25 กม./ชม. ภาคตะวันออกมีฝนฟ้าคะนอง ร้อยละ 70 ของพื้นที่ และมีฝนตกหนักถึงหนักมากบางแห่ง บริเวณจังหวัด นครนายก ปราจีนบุรี ฉะเชิงเทรา ชลบุรี ระยอง จันทบุรี และตราดอุณหภูมิต่ำสุด 23-26 องศาเซลเซียส อุณหภูมิสูงสุด 29-33 องศาเซลเซียส ลมตะวันตกเฉียงใต้ ความเร็ว 20-40 กม./ชม. ทะเลมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร ภาคใต้(ฝั่งตะวันออก)มีฝนฟ้าคะนอง ร้อยละ 60 ของพื้นที่ และมีฝนตกหนักบางแห่งบริเวณจังหวัดชุมพร สุราษฎร์ธานี นครศรีธรรมราช พัทลุง สงขลา ปัตตานี ยะลา และนราธิวาสอุณหภูมิต่ำสุด 23-26 องศาเซลเซียส อุณหภูมิสูงสุด 32-34 องศาเซลเซียสลมตะวันตกเฉียงใต้ ความเร็ว 20-35 กม./ชม. ทะเลมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร ภาคใต้(ฝั่งตะวันตก)มีฝนฟ้าคะนอง ร้อยละ 80 ของพื้นที่ และมีฝนตกหนักถึงหนักมากบางแห่งบริเวณจังหวัดระนอง พังงา ภูเก็ต กระบี่ ตรัง และสตูลอุณหภูมิต่ำสุด 23-25 องศาเซลเซียส อุณหภูมิสูงสุด 27-31 องศาเซลเซียสลมตะวันตกเฉียงใต้ ความเร็ว 20-40 กม./ชม. ทะเลมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร กรุงเทพและปริมณฑลมีฝนฟ้าคะนองร้อยละ 70 ของพื้นที่ และมีฝนตกหนักบางแห่งอุณหภูมิต่ำสุด 25-27 องศาเซลเซียส อุณหภูมิสูงสุด 32-35 องศาเซลเซียส ลมตะวันตกเฉียงใต้ ความเร็ว 10-25 กม./ชม.",
     "category": "ทั่วไทย",
     "date": "2024-09-14T23:00:00+00:00",
     "publisher": "Dailynews",
     "url": "https://www.dailynews.co.th/news/3864616/"
}{
     "data": "ศึกบุนเดสลีกา เยอรมนี เมื่อวันเสาร์ที่ผ่านมา บาเยิร์น มิวนิค ระเบิดฟอร์มสุดโหด หลังบุกไปถล่ม โฮลส์ไตน์ คีล ยับคาบ้าน 6-1 เดินหน้าคว้าชัย 3 เกมรวด พร้อมขยับขึ้นไปนำเป็นจ่าฝูงเรียบร้อย เกมนี้ บาเยิร์น ดาหน้าบุกแบบพับสนาม และรัวได้ 6 ประตูจาก จามาล มูเซียลา นาทีที่ 1  แฮร์รี เคน ทำแฮตทริกในนาทีที่ 7  43 และ 90+1 (จุดโทษ)  นิโคไล เรมเบิร์ก นาทีที่ 13 (ทำเข้าประตูตัวเอง) และ ไมเคิล โอลิเซ นาทีที่ 65 ส่วนเจ้าถิ่นตีไข่แตกได้จากการโหม่งของ อาร์มัน กิโกวิช ในนาทีที่ 82 จากชัยชนะนัดนี้ทำให้ “เสือใต้” มี 9 คะแนนจาก 3 นัดนำเป็นจ่าฝูง ส่วน โฮลส์ไตน์ คีล แพ้รวด 3 นัดไม่มีแต้มรั้งอันดับบ๊วย ผลคู่อื่น มึนเชนกลัดบัค แพ้ สตุตการ์ต 1-3  ไฟร์บวร์ก ชนะ โบคุม 2-1  ฮอฟเฟนไฮม์ แพ้ เลเวอร์คูเซน 1-4  ไลป์ซิก เสมอ อูนิโอน 0-0  โวล์ฟสบวร์ก แพ้ แฟรงค์เฟิร์ต 1-2. ภาพ AFP",
     "category": "บุนเดสลีกา",
     "date": "2024-09-14T18:30:35+00:00",
     "publisher": "Dailynews",
     "url": "https://www.dailynews.co.th/news/3864624/"
}{
     "data": "ศึกพรีเมียร์ลีก อังกฤษ เมื่อวันเสาร์ที่ผ่านมา ลิเวอร์พูล พลาดท่าปราชัยเป็นเกมแรกของฤดูกาลเรียบร้อย หลังโดน น็อตติงแฮม ฟอเรสต์ บุกไปลูบคมถึงรัง แอนฟิลด์ 1-0 หยุดสถิติชนะรวดเอาไว้ที่ 3 นัด เกมนี้ ลิเวอร์พูล ครองบอลบุกแบบพับสนาม แต่จังหวะสุดท้ายไม่คมพอที่จะเจาะแนวรับทีมเยือนเข้าไปพังประตูได้ มิหนำซ้ำยังโดน ฟอเรสต์ สวนกลับ และพังประตูชัย 1-0 ได้จากการปั่นโค้งของ คัลลัม ฮัดสัน-โอดอย ในนาทีที่ 72 อีกต่างหาก จากความปราชัยนัดนี้ทำให้ “หงส์แดง” มี 9 คะแนนจาก 4 นัดอยู่ที่ 2 ส่วน “เจ้าป่า” มี 8 คะแนนรั้งอันดับ 4 ผลคู่อื่น เซาแธมป์ตัน แพ้ แมนฯ ยูไนเต็ด 0-3  ไบรท์ตัน เสมอ อิปสวิช 0-0  คริสตัล พาเลซ เสมอ เลสเตอร์ ซิตี 2-2  ฟูแลม เสมอ เวสต์แฮม ยูไนเต็ด 1-1  แอสตัน วิลลา ชนะ เอฟเวอร์ตัน 3-2. ภาพ AFP  gettyimages",
     "category": "พรีเมียร์ลีก",
     "date": "2024-09-14T18:31:22+00:00",
     "publisher": "Dailynews",
     "url": "https://www.dailynews.co.th/news/3864552/"
}{
     "data": "อาร์เนอ สลอต ผู้จัดการทีม ลิเวอร์พูล ยอมรับ “หงส์แดง” โชว์ฟอร์มต่ำกว่ามาตรฐาน หลังโดน น็อตติงแฮม ฟอเรสต์ บุกไปเชือดถึงรัง แอนฟิลด์ 1-0 ในศึกพรีเมียร์ลีก อังกฤษ เมื่อวันเสาร์ที่ผ่านมา ซึ่งนับเป็นการแพ้ “เจ้าป่า” คาบ้านหนแรกนับตั้งแต่ปี 1969 หรือ 55 ปีมาแล้ว เกมนี้ ลิเวอร์พูล ครองบอลบุกแบบพับสนาม แต่เกมรุกกลับฝืดสนิทจนไม่สามารถเจาะแนวรับเข้าไปพังประตูได้ ก่อนโดน ฟอเรสต์ สวนกลับ และได้ประตูชัยจาก คัลลัม ฮัดสัน-โอดอย ในนาทีที่ 72 สลอต กล่าวว่า “ผลการแข่งขันน่าผิดหวังที่สุด และเราไม่สามารถจะพอใจกับเกมที่ออกมาได้เลย มันเป็นเกมที่ดูตะกุกตะกัก และเราแทบสร้างโอกาสทำประตูไม่ได้ด้วยซ้ำ” “เราต้องย้อนกลับมามองตัวเอง เราต้องเล่นให้ดีกว่านี้ เราเสียบอลกันบ่อยมาก มันยังไม่ดีพอ เราต้องใช้ลูกฟุตบอลให้ดีกว่านี้” “การตัดสินใจ และการลงมือปฏิบัติของเรายังไม่ดีพอ โดยรวมแล้วเราเล่นเกมรับกันได้ดี แต่เมื่อมี 2 นักเตะที่มีความเร็วลงมามันทำให้เป็นเรื่องยาก” กุนซือชาวดัตช์ ทิ้งท้าย. ภาพ AFP",
     "category": "พรีเมียร์ลีก",
     "date": "2024-09-14T22:04:00+00:00",
     "publisher": "Dailynews",
     "url": "https://www.dailynews.co.th/news/3864645/"
}{
     "data": "เอริค เทน ฮาก ผู้จัดการทีม แมนเชสเตอร์ ยูไนเต็ด ชี้การเซฟจุดโทษของ อองเดร โอนานา นายทวารคนโปรด คือจุดเปลี่ยนสำคัญที่ช่วยให้ “ผีแดง” บุกไปสอนเชิง เซาแธมป์ตัน ได้ถึงรัง เซนต์ แมรีส์ 3-0 ในศึกพรีเมียร์ลีก เมื่อวันเสาร์ที่ผ่านมา เกมนี้ แมนฯ ยูไนเต็ด เกือบตกเป็นรองก่อนเมื่อเสียจุดโทษในนาทีที่ 33 แต่เป็น โอนานา ที่ช่วยเซฟลูกยิงของ คาเมรอน อาร์เชอร์ เอาไว้ได้ จากนั้น เรด เดวิลส์ จึงดาหน้าลุยแหลก และรัวได้ 3 ประตูจาก มาต์ไตส์ เดอ ลิกต์  มาร์คัส แรชฟอร์ด และ อเลฮานโดร การ์นาโช เทน ฮาก กล่าวว่า “ช่วงเริ่มต้นมันไม่ง่ายเลย ผมคิดว่า การเซฟจุดโทษคือจุดเปลี่ยนของเกมนี้ และหลังจากนั้นอีกไม่กี่วินาทีเราก็ยิงประตูได้ นั่นมันสำคัญมาก ๆ หลังจากนั้นเกมก็เป็นของเราทั้งหมด” นอกจากนี้ เทน ฮาก ยังกล่าวถึง แรชฟอร์ด ที่กลับมาคลำเป้าเจอเป็นหนแรกนับตั้งแต่เดือนมี.ค.อีกด้วย โดยระบุว่า “มันสำคัญมาก สำหรับกองหน้าทุกคนพวกเขาต่างอยากมีชื่อเป็นผู้ทำประตู” “เมื่อยิงประตูแรกเข้าไป ประตูต่อไปก็จะไหลตามมา ครั้งหนึ่งเคยมีกองหน้าคนนึงเคยพูดเรื่องขวดซอสมะเขือเทศว่า เมื่อมันไหลออกมาแล้ว มันก็จะยิ่งไหลออกมามากขึ้นเรื่อย ๆ” กุนซือชาวดัตช์ กล่าว. ภาพ AFP  gettyimages",
     "category": "พรีเมียร์ลีก",
     "date": "2024-09-14T23:19:00+00:00",
     "publisher": "Dailynews",
     "url": "https://www.dailynews.co.th/news/3864652/"
}{
     "data": "มาต์ไตส์ เดอ ลิกต์ เซนเตอร์แบ๊กป้ายแดง แมนเชสเตอร์ ยูไนเต็ด ยืนยันตัวเขาไม่ได้มีอาการบาดเจ็บแต่อย่างใด แต่ที่ถูกเปลี่ยนตัวออกจากสนามในช่วงท้ายเกมบุกชนะ เซาแธมป์ตัน 3-0 ในศึกพรีเมียร์ลีก อังกฤษ เมื่อวันเสาร์ที่ผ่านมา เพราะเป็น “ตะคริว” เท่านั้น เดอ ลิกต์ โหม่งพังประตูเบิกร่องให้ แมนฯ ยูไนเต็ด บุกไปขึ้นนำ เซาแธมป์ตัน ในนาทีที่ 35 ก่อนจะโดนถอดออกจากสนามในนาทีที่ 87 ท่ามกลางความกังวลใจของแฟนบอล “ผีแดง” ว่า ดาวเตะดัตช์ โดนโรคเดี้ยงเล่นงานหรือไม่ อย่างไรก็ตาม เดอ ลิกต์ ยืนยันแล้วว่า ตัวเขายังสบายดี แต่จำเป็นต้องออกจากสนามเพราะตะคริวขึ้น โดยระบุว่า “ผมสบายดี ผมแค่เป็นตะคริวนิดหน่อยในช่วง 4 นาทีสุดท้าย มันน่าจะเป็นครั้งแรกในรอบ 5 เดือนที่ผมลงเล่น 3 เกมติดต่อกัน จริง ๆ ผมยังอยากเล่นต่อให้จบเกมเหมือนกัน”. ภาพ AFP  gettyimages",
     "category": "พรีเมียร์ลีก",
     "date": "2024-09-15T01:15:00+00:00",
     "publisher": "Dailynews",
     "url": "https://www.dailynews.co.th/news/3864664/"
}{
     "data": "นายศุภกร รัตนวราหะ รองกรรมการผู้จัดการใหญ่ บริษัท โตโยต้า มอเตอร์ ประเทศไทย จำกัด พร้อมด้วย นายตนัยศิริ ชาญวิทยารมณ์ กรรมการผู้อำนวยการ สนามช้าง อินเตอร์เนชั่นแนล เซอร์กิต และผู้แทนจำหน่ายรถยนต์โตโยต้าจังหวัดบุรีรัมย์ ร่วมเปิดการแข่งขันรถยนต์วันเมคเรซ “TOYOTA GAZOO Racing Thailand 2024” ชูคอนเซ็ปต์ Make Ever-Better Cars From Circuit to the Road สนามที่ 3 โดยมี มิย่า ทองเจือ  ปังปอนด์-อัครวุฒิ  ป๊ายปาย โอริโอ้ พร้อมเหล่านักแข่งวันเมคเรซ ลงสนามประชันความเร็วกันแบบสุดมันส์ในระหว่างวันที่ 13-14 ก.ย.67 ณ สนามช้าง อินเตอร์เนชั่นแนล เซอร์กิต จ.บุรีรัมย์ เข้าสู่ครึ่งทางการแข่งขันความเร็วสุดมันส์ของ “โตโยต้า กาซู เรซซิ่ง ไทยแลนด์ 2024” การแข่งขันรถยนต์ทางเรียบรูปแบบวันเมคเรซ ที่กลับมาสู้กันบนสนามแข่งระดับโลกของเหล่านักแข่ง TOYOTA One Make Race ใน 4 รุ่นการแข่งขัน เริ่มจากรุ่น Yaris ATIV Lady One Make Race (ยาริส เอทีฟ เลดี้ วันเมคเรซ) ถูกใจนักแข่งสาวมือสมัครเล่นที่ชื่นชอบกีฬาความเร็วและมีนักแข่ง TOYOTA Racing Star Team มิย่า ทองเจือ ลงสนามด้วยรถแข่งพลังงานทางเลือก Carbon Neutral Fuel ส่งเสริมและสานต่อการใช้พลังงานเชื้อเพลิงทางเลือก ที่เป็นกลางทางคาร์บอนผ่านกีฬามอเตอร์สปอร์ต ด้วยรถ YARIS ATIV ONE MAKE RACE Carbon Neutral Fuel แข่งกันสนุกมีจุดเปลี่ยนหลายครั้งในสนามครบ 8 รอบสนาม ผลปรากฏว่า อันดับ 1 ได้แก่ ณัฏฐวลัญช์ แสนสุข หมายเลข 188 จากทีม KUROKI RACING  อันดับ 2 ระพีพรรณ มีอุสาห์ หมายเลข 154 จากทีม Nexkart Racing  อันดับ 3 อริญรดา ฮอร์น หมายเลข 156 จากทีม Drive Todrift  อันดับ 4 ศิริภากรณ์ แยบยนต์ หมายเลข 168 จากทีม TMC-Drive 68 Lenso by Woot Bangbon3 และอันดับ 5 นิชา วีรพร หมายเลข 155 จากทีม Lenso Motorsport by WootBangbon3 รุ่น YARIS One Make Race (ยาริส วันเมคเรซ) ที่ยังได้รับความนิยมสูงสุดมีนักแข่งลงสนามกันมาก และมีนักแข่ง TOYOTA Racing Star Team “ป๊ายปาย โอริโอ้” ลงสนามโดยใช้ YARIS ONE MAKE RACE Carbon Neutral Fuel รถแข่งพลังงานที่เป็นกลางทางคาร์บอนอีกคันลงสนาม แข่งกัน 8 รอบ สนามจบการแข่งขัน ผลปรากฏว่า อันดับ 1 ได้แก่ นฤนนท์ภัทร รัตน์ชเลสินธร หมายเลข 90 จากทีม Wise BRDM-Tech Just car Top one web By VG  อันดับ 2 วรัญชิต วัฒนาธนกุล หมายเลข 89 จากทีม WISE PTT Lubricants  อันดับ 3 อเล็กซานเดอร์ ฟัน เมาริค หมายเลข 1 จากทีม Fortron Racing Team  อันดับ 4 ศริทธนา มิตรอารี หมายเลข 66 จากทีม Lenso Motorsport x Carlified Car Wash by VG และอันดับ 5 ปณิธาน รักไพบูลย์สมบัติ หมายเลข 36 จากทีม Nexzter drive to drift MX racing team รุ่น Hilux REVO One Make Race (ไฮลักซ์ รีโว่ วันเมคเรซ) ศึกของกระบะพันธุ์แกร่งเอาใจแฟนๆสายดีเซล สู้กันสุดมันส์ 8 รอบสนามจบการแข่งขันผลปรากฏว่า อันดับ 1 ได้แก่ ประพจน์ ชื่นวิจิตร หมายเลข 31จากทีม Nexzter GG Racing  อันดับ 2 กิตติศักดิ์ เสียงสลัก หมายเลข 3 จากทีม BKC by House of Cars อุ๊หยัดใจได้ x Voltronic Thailand x Vanguard Garage  อันดับ 3 ธิบดินทร์ สันทัดค้า หมายเลข 20 จากทีม Neon Creation Nexzter Trane Racing Team  อันดับ 4 พงศธร โอนอ่อน หมายเลข 49 จากทีม KM Racing By กมลการยาง และอันดับ 5 อรุณพงศ์ ศรีฤทธิ์ หมายเลข 44 จากทีม Nexzter racing team by Vanguarg X Voltronic รุ่นใหญ่ Corolla ALTIS GR Sport One Make Race (โคโรลล่า อัลติส จีอาร์ สปอร์ต วันเมคเรซ) พี่ใหญ่ใส่กันเต็มที่ทุกคันด้านกองเชียร์ก็ลุ้นกันชนิดนั่งไม่ติด ก่อนจบ 8 รอบสนาม อันดับ 1 ได้แก่ ไอตั้น อัษฏาธร หมายเลข 51 จากทีม Lin Motorsport ที่ยึดแชมป์รุ่นนี้ติดต่อกันเป็นสนามที่ 3 แล้ว  อันดับ 2 ธนากร เลี่ยวไพรัตน์ หมายเลข 22  อันดับ 3 อัฐพล แก้วอาษา หมายเลข 26 จากทีม B-Quik Racing Team  อันดับ 4 สิตาวีร์ ลิ้มนันทรักษ์ หมายเลข 9 จากทีม Nexzter Singha Sittipol Racing Team และอันดับ 5 ปังปอนด์-อัครวุฒิ มังคลสุต หมายเลข 10 จากทีม TOYOTA Racing Star Team สำหรับกิจกรรม “TOYOTA GAZOO Racing Thailand 2024” สนามที่ 4 พร้อมที่จะออกเดินทางไปสร้างรอยยิ้มและความสุขกันต่อที่จังหวัดเชียงใหม่ ระหว่างวันที่ 9-10 พ.ย.67 ที่สนามกีฬาสมโภชเชียงใหม่ 700 ปี มันกับการแข่งรถยนต์วันเมคเรซ สนุกกับกิจกรรมจัดเต็มตลอดทั้งวัน ต่อด้วยความพิเศษยามค่ำคืน “Night Show” เร้าใจกับแสงสีเสียงและการแสดงพร้อมศิลปินและอินฟลูเอ็นเซอร์คนดังมากมาย",
     "category": "มอเตอร์สปอร์ตไทย",
     "date": "2024-09-14T22:41:48+00:00",
     "publisher": "Dailynews",
     "url": "https://www.dailynews.co.th/news/3864673/"
}{
     "data": "การแข่งขันมหกรรมมวยไทยเฉลิมพระเกียรติ 72 พรรษามหาราชา มวยไทยเยาวชนสมัครเล่นชิงแชมเปี้ยนโลก ประจำปี 2567 “อิฟม่า ยูธ เวิลด์ แชมเปี้ยนชิพส์ 2024” ที่พารากอน ฮอลล์ สยามพารากอน ระหว่างวันที่ 13-19 กันยายน แฟนมวยเข้าชมฟรี โดยรายการดังกล่าวสหพันธ์สมาคมมวยไทยนานาชาติ (IFMA) ร่วมกับ สมาคมกีฬามวยไทยสมัครเล่นแห่งประเทศไทย ในพระราชูปถัมภ์ (AMTAT) และการกีฬาแห่งประเทศไทย (กกท.) จัดการแข่งขันเพื่อเป็นการต่อยอดขยายฐานกีฬามวยไทยไปทั่วโลก อีกทั้งยังสนองนโยบายรัฐบาลไทยภายใต้การนำของ น.ส.แพทองธาร ชินวัตร นายกรัฐมนตรี ในการผลักดัน “กีฬามวยไทย” ไปสู่การเป็นซอฟต์พาวเวอร์ โดยมีนักมวยไทยเยาวชนจากทั่วโลกสมาชิกของ IFMA เข้าร่วมชิงชัยกว่า 100 ชาติ มีนักกีฬาประมาณ 2 000 คน และผู้เกี่ยวข้องอีก 1 500 คน ทั้งหมดรวมแล้วประมาณ 3 500 คน ซึ่งคาดว่ารายการดังกล่าวจะสร้างมูลค่าทางเศรษฐกิจให้ประเทศไทย 500-1 000 ล้านบาท ในส่วนนักกีฬามวยไทยเยาวชนไทยส่งเข้าร่วมแข่งขัน 26 คน แบ่งเป็นชาย 13 คน หญิง 13 คน ล่าสุด เมื่อคืนวันที่ 14 ก.ย.67 ศึกมวยไทยเยาวชนสมัครเล่นชิงแชมเปี้ยนโลก ประจำปี 2567 เดินทางเข้าสู่การชิงชัยเป็นวันที่ 2 ยังคงอัดแน่นไปด้วยคู่มวยสุดมันทั้งหมดถึง 161 คู่ในการชกกันในรอบแรก และรอบ 2 ในส่วนของนักกีฬามวยไทยเยาวชนทีมชาติไทย ขึ้นสังเวียนแข่งขันในวันนี้ทั้งหมด 10 คน เริ่มที่รุ่น 38 กก.ชาย อายุ 12-13 ปี รอบแรก (สาย 32 คน) กฤษณะ หอยแก้ว หรือ อัจฉะริยะ อ.อู๊ดอุดร ชนะคะแนน ดีมิทโทร พาฟลอฟสกี จากยูเครน 29-28 ผ่านเข้าสู่รอบ 16 คน ไปพบกับ แดเนียล ซาวาลสกี จากเอสโตเนีย รุ่น 48 กก.ชาย อายุ 14-15 ปี รอบแรก (สาย 32 คน) ฐิติพันธ์ คำแร่ หรือ นะโม ผดุงชัยมวยไทยยิม ชนะผ่าน (walkover) โรมัน โซดีห์ จากแคนาดา เข้ารอบ 16 คน ไปพบกับ บีแยมบาตซอจต์ เอ็มยากมาร์ จากมองโกเลีย รุ่น 57 กก.ชาย อายุ 16-17 ปี รอบแรก (สาย 32 คน) สงกรานต์ ก้อนทรัพย์ หรือ ตะวันเดือด รร.กีฬานครสวรรค์ ชนะคะแนน เดวิเด โมเมนิโก เจซูอิโต จากอิตาลี 29-28 เข้ารอบ 16 คน ไปพบกับ จาคอบ ออร์โดเนซ จากแคนาดา รุ่น 34 กก.ชาย อายุ 10-11 ปี รอบแรก ฐาติกร ไทรนิเวศไกรศร หรือ สามสิงห์ ศูนย์กีฬาบ้านโพธิ์ แพ้คะแนน ฮารูน เบน ชาล์คห์ จากเลบานอน 27-30 ตกรอบแรกไปตามระเบียบ รุ่น 45 กก.ชาย อายุ 16-17 ปี รอบแรก บารมี สุวรรณสะอาด หรือ คมณี สวนจากคาเฟ่ แพ้คะแนน เบคซอดเบค มาชาร์บอฟ จากอุซเบกิสถาน 29-28 ตกรอบแรก ไปเช่นกัน รุ่น 51 กก.หญิง อายุ 16-17 ปี รอบแรก ลักษิกา กาญจนะ หรือ เพชรสยาม สุราษฎร์ยิม ชนะคะแนน อาเรียดนี มาเรีย แอนเดรล จากจอร์เจีย 30-27 เข้ารอบ 8 คน ไปพบกับ มิลานา ชิห์ชาเบโควา จากคีร์กีซสถาน รุ่น 30 กก.ชาย อายุ 10-11 ปี รอบแรก พัชรวัฒน์ เวียงวิเศษ หรือ เพชรกาฟิวส์ หมีทางด่วน ชนะคะแนน โอลเกรียด เปลอฟสกี จากโปแลนด์ 30-27 เข้ารอบ 8 คน ไปพบกับ โดนัต ออสทรีโอโกล จากเอสโตเนีย รุ่น 51 กก.ชาย อายุ 14-15 ปี รอบแรก (สาย 32 คน) อภิเดช กาญจนะ หรือ อภิเดช สุราษฎร์ยิม เอาชนะอาร์เอสซี นาซาร์ เดนฮับ นักชกจากยูเครน เข้ารอบ 16 คน ไปพบกับ ไอเดน อีคลิปเซ จากฟิลิปปินส์ รุ่น 54 กก.ชาย อายุ 16-17 ปี รอบ 16 คน วิวิธวินท์ เลนทำมี หรือ ฟีโน่ ช.เกตุวีณา ชนะคะแนน มาร์ค เยเรมี บาลมอริส จากฟิลิปปินส์ 29-28 เข้ารอบ 8 คน ได้สำเร็จ รุ่น 45 กก.หญิง อายุ 16-17 ปี รอบแรก นิรชา ตังจิว หรือ เสน่ห์งาม กำนันเชษฐ์เมืองชล ซึ่งเคยคว้าแชมป์เยาวชนโลกมาแล้ว 3 สมัยก่อนหน้านี้ โชว์ฟอร์มสมราคาไล่อัดชนะคะแนน ทรัง เหวียน ธิเยน จากเวียดนาม 30-27 เข้ารอบ 8 คน ไปพบ มาฟตูนา คูห์ซาโนวา จากอุซเบกิสถาน ต่อไป ทางด้าน เบนจามิน ลิปอฟ ผู้ฝึกสอนทีมมวยไทยของสหรัฐอเมริกา พร้อมด้วยลูกสาว ลิเลียน ลิปอฟ นักชกสาวสหรัฐอเมริกา รวมทั้งครอบครัวที่เดินทางติดตามมาเข้าร่วมการแข่งขัน “อิฟม่า ยูธ เวิลด์ แชมเปี้ยนชิพส์ 2024” ต่างรู้สึกประทับใจอย่างมาก และชื่นชมความพร้อมของไทยในการเป็นเจ้าภาพจัดการแข่งขันในครั้งนี้ออกมาได้อย่างยอดเยี่ยม เบนจามิน ลิปอฟ ระบุว่า นี่เป็นครั้งแรกที่ตนเองได้เข้าร่วมการแข่งขันมวยไทยเยาวชนชิงแชมป์โลก ซึ่งรู้สึกอะเมซิ่ง และเหลือเชื่อมากที่ทางฝ่ายจัดการแข่งขันจัดออกมาได้อยู่ในระดับท็อป ทำให้เกิดความประทับใจอย่างมาก และรู้สึกตื่นเต้นมาก ทั้งเรื่องการของเตรียมการต่างๆ ไม่ว่าจะเป็นสถานที่แข่งขัน การสื่อสาร รวมทั้งระบบการอำนวยความสะดวกต่างๆ ทำให้ทุกคนเกิดความประทับใจ “แน่นอนว่ามวยไทยเป็นกีฬาประจำชาติของประเทศไทย และการมาจัดการแข่งขันที่นี่ถือเป็นสถานที่ที่ดีที่สุด โดยเฉพาะอย่างยิ่งการจัดใจกลางกรุงเทพฯ ทำให้เราชื่นชอบในการเดินทางมาแข่งขันที่นี่ ซึ่งตลอดทัวร์นาเมนต์นี้ทำให้เราได้เรียนรู้วัฒนธรรมไทยต่างๆ ทั้งเรื่องของอาหาร และการได้มาฝึกซ้อมล่วงหน้า เพื่อเตรียมพร้อมสำหรับทัวร์นาเมนต์นี้ ทำให้เรารู้สึกแฮปปี้มากๆ ที่ได้มาแข่งขันที่นี่” สต๊าฟโค้ชทีมมวยไทยของสหรัฐฯ กล่าวเพิ่มเติมว่า พวกเรามาที่เมืองไทยตั้งแต่เดือน ก.ค.ที่ผ่านมาแล้ว ซึ่งที่ผ่านมาพวกเราได้ไปท่องเที่ยวภายในบริเวณต่างๆ ของกรุงเทพฯ มาแล้ว โดยคิดว่าเป็นสถานที่ที่ยอดเยี่ยมมาก เราได้ไปท่องเที่ยวที่พระบรมมหาราชวัง และได้ชมความงามของแม่น้ำเจ้าพระยา รวมทั้งสถานที่ต่างๆ อีกมากมาย บางทีพวกเราอาจจะต้องใช้วันเวลามากกว่านี้ในการไปเที่ยวชมสถานที่ต่างๆ เพิ่มเติม รวมทั้งส่วนตัวก็ยังชอบทานก๋วยเตี๋ยว ส่วนลูกสาวชื่นชอบผลไม้ไทยมากๆ",
     "category": "มวยไทย",
     "date": "2024-09-14T23:04:41+00:00",
     "publisher": "Dailynews",
     "url": "https://www.dailynews.co.th/news/3864684/"
}{
     "data": "ศึกพรีเมียร์ลีก อังกฤษ เมื่อวันเสาร์ที่ผ่านมา เชลซี ต้องลุ้นจนหืดขึ้นคอก่อนบุกพิชิต บอร์นมัธ หวุดหวิด 1-0 โกย 3 แต้มเข้ากระเป๋าได้สำเร็จ เกมนี้ บอร์นมัธ มีโอกาสขึ้นนำก่อนเมื่อได้จุดโทษในนาทีที่ 38 แต่ เอวานิลซอน กลับยิงไปติดเซฟของ โรเบิร์ต ซานเชซ นายทวารทีมเยือน อย่างน่าเสียดาย กระทั่งนาทีที่ 86 เจดอน ซานโช ที่ลงประเดิมสนามให้ เชลซี เป็นเกมแรก จึงจ่ายบอลให้ คริสโตเฟอร์ เอ็นกุนกู ซัดประตูชัยให้ “สิงห์สำอาง” คว้าชัยไปแบบเฉียดฉิว 1-0 มี 7 คะแนนจาก 4 นัดอยู่ที่ 7 ส่วน “เดอะ เชอร์รีส์” มี 5 คะแนนอยู่ที่ 11. ภาพ AFP",
     "category": "พรีเมียร์ลีก",
     "date": "2024-09-14T23:57:11+00:00",
     "publisher": "Dailynews",
     "url": "https://www.dailynews.co.th/news/3864726/"
}{
     "data": "ศึกลา ลีกา สเปน เมื่อวันเสาร์ที่ผ่านมา รีล มาดริด แชมป์เก่า โชว์ฟอร์มแกร่ง หลังบุกไปทุบ รีล โซเซียดัด ถึงบ้าน 2-0 เดินหน้าคว้าชัยเป็นเกมที่ 2 ติดต่อกันแล้ว เกมนี้ รีล มาดริด บดอยู่นานพักใหญ่ก่อนได้ 2 ประตูจากการสังหารจุดโทษของ วินิซิอุส จูเนียร์ ในนาทีที่ 58 และจากจุดโทษของ คีลิยัน เอ็มบัปเป ในนาทีที่ 75 จากชัยชนะนัดนี้ทำให้ “ราชันชุดขาว” มี 11 คะแนนจาก 5 นัดอยู่ที่ 2 ส่วน “ลา เรอัล” มี 4 คะแนนอยู่ที่ 16 ผลคู่อื่น มายอร์กา แพ้ บียาร์รีล 1-2  เอสปันญอล ชนะ อลาเบส 3-2  เซบีญา ชนะ เกตาเฟ 1-0 ผลกัลโช เซเรีย อา อิตาลี โคโม เสมอ โบโลญญา 2-2  เอ็มโปลี เสมอ ยูเวนตุส 0-0  เอซี มิลาน ชนะ เวเนเซีย 4-0. ภาพ AFP",
     "category": "ลาลีกา",
     "date": "2024-09-15T00:05:09+00:00",
     "publisher": "Dailynews",
     "url": "https://www.dailynews.co.th/news/3864743/"
}{
     "data": "“ขอบใต้ตาคล้ำ”เกิดขึ้นได้ทุกเพศทุกวัย โดยเป็นอาการแสดงที่พบได้จากตาทั้ง 2 ข้าง และมักเป็นที่เปลือกตาล่าง หากเป็นมาก อาจพบที่เปลือกตาบน คิ้ว ซึ่งลามไปยังโหนกแก้ม ขมับ หรือโคนจมูกได้ แม้ไม่ใช่ปัญหาสุขภาพร้ายแรง แต่สร้างความกังวลใจ หรือกระทบความมั่นใจบนใบหน้าได้อยู่ไม่น้อย “สำนักงานคณะกรรมการอาหารและยา (อย.)”มาบอกเล่าถึงสาเหตุของอาการที่ว่านี้ และให้คำแนะนำดีๆ เป็นแนวทางแก้ไขเพื่อสร้างความมั่นใจให้กลับคืนมาพร้อมกับดวงตาสดใส ทั้งนี้อาการคล้ำรอบดวงตามีหลายชนิด แบ่งตามสาเหตุของการเกิดได้ดังนี้ 1.ตาคล้ำจากพันธุกรรมโดยพบได้ตามรูปโค้งของกระบอกตาตั้งแต่หนังตาล่างโค้งไปจนถึงหนังตาบน สังเกตได้จากการพบอาการคล้ำลักษณะเดียวกันกับสมาชิกในครอบครัว 2. ตาคล้ำภายหลังจากการอักเสบรอบดวงตาเรื้อรังมักพบในผู้ที่เป็นโรคภูมิแพ้ อาทิ ภูมิแพ้ผิวหนัง แพ้อากาศ หอบหืด จะมีอาการคันที่ตาและมีผื่นรอบดวงตาร่วมด้วย ผิวหนังมีลักษณะเป็นขุย หนาตัวขึ้น หรือเห็นร่องผิวหนังชัดขึ้น 3. ตาคล้ำจากการมีเส้นเลือดฝอยขยายตัวมักพบสีอมม่วงร่วมด้วย ซึ่งพบได้บ่อยบริเวณหนังตาล่างด้านใน นอกจากนี้ผู้ที่มีผิวหนังใต้ตาบาง รวมถึงอายุที่มากขึ้นทำให้ไขมันใต้ผิวหนังน้อย จะยิ่งทำให้เห็นเส้นเลือดได้ชัดเจน 4. ตาคล้ำในผู้ที่มีถุงใต้ตาหรือมีร่องน้ำตาชัดเป็นการคล้ำจากการที่มีเงาของแสงตกกระทบผิวหนังที่ทำมุม หากมีไฟส่องโดยตรง จะพบว่าอาการคล้ำจะดูจางหายไป 5.คล้ำจากสาเหตุอื่น ๆอาทิ ผิวหนังแห้ง การมีรอยย่นใต้ตา ขยี้ตาบ่อย การใช้เครื่องสำอางรอบดวงตาบางชนิด ความผิดปกติของฮอร์โมนในร่างกาย เช่น ช่วงที่มีประจำเดือนหรือช่วงตั้งครรภ์  ขาดสารอาหารบางชนิด เจ็บป่วยเรื้อรัง จากพฤติกรรมที่ไม่เหมาะสม เช่น ความเครียด พักผ่อนไม่เพียงพอ สูบบุหรี่ เป็นต้น สำหรับแนวทางการรักษามีหลากหลายวิธี 1. การใช้ยาทากลุ่มอายครีมที่มีส่วนประกอบของวิตามินเอ  วิตามิน อี  วิตามิน ซี หรือสารกลุ่มไวท์เทนนิ่ง ซึ่งวิธีนี้อาจช่วยทำให้รอยคล้ำดีขึ้นได้บ้าง แต่ควรระวัง เนื่องจากครีมหลายชนิดค่อนข้างเหนียวเหนอะหนะ อาจไหลเข้าสู่ดวงตา ทำให้มีอาการ ปวด แสบ น้ำตาไหลได้ 2. การใช้เลเซอร์ซึ่งมี 2 ประเภท คือ เลเซอร์ที่ช่วยให้ปริมาณเม็ดสีเมลานินที่เข้มให้ลดลง และเลเซอร์ที่ลดการขยายตัวของเส้นเลือด โดนการเลือกใช้เลเซอร์ประเภทใดนั้นขึ้นอยู่กับการประเมินสาเหตุการเกิดรอยดำโดยแพทย์ 3. ฉีดสารเติมเต็ม (ฟิลเลอร์)สำหรับรอยคล้ำใต้ตาซึ่งเกิดจากการมีร่องลึกใต้ตา สิ่งสำคัญที่สุดคือ การหันมาใส่ใจตัวเองเพื่อไม่ให้เกิดปัญหารอบดวงตาแต่เนิ่นๆ ได้แก่ การพักผ่อนให้เพียงพอ หลีกเลี่ยงปัจจัยที่จะทำให้เกิดความเครียดกับร่างกาย ไม่ขยี้ตาบ่อยๆ งดการรบกวนผิวหนังใต้ตา หลีกเลี่ยงแสงแดดและสารสัมผัสที่อาจก่อให้เกิดอาการแพ้รอบดวงตา ที่ขาดไม่ได้คือการเลือกใช้ผลิตภัณฑ์บำรุงผิวหรือเครื่องสำอางที่เหมาะสม ผ่านการจดแจ้งจาก อย.ทั้งนี้การดูแลรักษารอยดำคล้ำใต้ดวงตานั้น ควรต้องอยู่ภายใต้การดูแลของแพทย์ผู้เชี่ยวชาญ",
     "category": "การเมือง",
     "date": "2024-09-15T00:07:47+00:00",
     "publisher": "Dailynews",
     "url": "https://www.dailynews.co.th/news/3864348/"
}{
     "data": "เมื่อเวลา 23.00 น. วันที่ 14 ก.ย. พล.ต.ต.ชูเกียรติ ภูกาบพลอย ผบก.ภ.จว.ตราด สั่งการให้ พ.ต.อ.ปริญญา คำเจริญ รอง ผบก.ภ.จว.ตราด พ.ต.อ.ชนินทร์ เดชชีวะ ผกก.สส.ภ.จว.ตราด พ.ต.ท.เกรียงไกร มีแสง รอง ผกก.สส.ภ.จว.ตราด ร.ต.อ.ก่อกฤษฎ์ ประโสตัว รอง สว.กก.สส.ภ.จว.ตราด พร้อมกำลังชุดสืบสวน ภ.จว.ตราด นำกำลังติดตามจับกุมขบวนการค้ายาเสพติด ในพื้นที่จังหวัดตราด ร.ต.อ.ก่อกฤษฎ์ เปิดเผยว่า ช่วงเวลา 16.00 น. วันที่ 14 ก.ย. ตำรวจได้รับแจ้งจากสายว่ามีการมัวสุ่มเปิดโรงแรมเสพยาเสพติดในเขตอำเภอเมืองตราด จึงนำกำลัง ตำรวจชุดสืบสวนไปยังเป้าหมายทันที เมื่อไปถึงพบน.ส.สุพรรณษา พันธ์ล้อม อายุ 27 ปี (กิ๊ก) อยู่ในห้องพักเพียงลำพัง จึงแสดงตัวขอตัวค้นพบยาไอซ์ 2 กรัม ซุกซ่อนอยู่ในขวดยาพารา จึงยึดไว้เป็นหลักฐานพร้อมนำตัวมาสอบสวนขยายผล จากการสอบปากคำ ทราบว่ารับยาเสพติดมาจากนายเตชะพันธ์ ยาโตปะมา อายุ 43 ปี หรือช่างโอ (ช่างสักลาย)เคยติดคุกคดียาเสพติดเมื่อ 10 ปี ที่แล้ว จึงวางแผนรอล่อซื้อยาไอซ์จากนายเตชะพันธ์ โดยนัดหมายส่งมอบยาไอซ์บริเวณ 3 แยกอนามัยฉางเกลือ เมื่อถึงเวลานัดส่งได้มีนายสราวุธ พันธ์ล้อม อายุ 23 ปี น้องชาย น.ส.สุพรรณษา มาส่งมอบยาไอซ์ 5 กรัม ตามที่ล่อซื้อ สอบสวนเบื้องต้นให้การว่า นายเตชะพันธ์ เป็นผู้ให้นำยาไอซ์มาส่งให้กับพี่สาวตนเอง จากนั้นตำรวจวางแผนจับกุมนายเตชะพันธ์ ต่ออีกครั้ง โดยนัดยาส่งยาไอซ์ ที่ปั๊มน้ำมันหยอดเหรียญแห่งหนึ่งในตำบลท่ากุ่ม เมื่อนายเตชะพันธ์ มาส่งยาไอซ์ให้สายลับ จึงแสดงตัวเข้าจับกุมทันที พบยึดของของกลางยาไอซ์ 28 กรัม ก่อนนำตัวผู้ต้องหาทั้งหมดไปยังกองกำกับการสืบสวนตำรวจภูธรจังหวัดตราด เพื่อสอบปากคำขยายผลต่อไป ผู้สื่อข่าวรายงานอีกว่า ระหว่างที่ตำรวจกำลังนำตัวผู้ต้องหากลับ ปรากฏว่าพบเยาวชน อายุ 18 ปี ขี่รถจยย.ผ่านมาอยู่จึงเรียกให้จอดรถเพื่อขอตรวจสอบ พบมีประวัติเสพยามาครั้งหนึ่งแล้ว เมื่อตรวจสอบอย่างละเอียด ก็พบมีปัสสาวะสีม่วง จึงคุมตัวไปดำเนินคดีอีกราย จากการสอบปากคำผู้ต้องหาอย่างละเอียดพบว่า ยาไอซ์ทั้งหมดที่ยึดได้นั้นมาจากเครือข่ายยาเสพ “ตามาง” ในอำเภอเขาสมิง จ.ตราด เป็นเครือข่ายยาเสพติดรายใหญ่ของจังหวัดตราด และกลุ่มเดียวกันกับ “ไผ่ตัวร้าย” ที่ตำรวจจับตัวได้ช่วงกลางเดือนมีนาคม 2566 ที่ผ่านมา จึงวางแผนต่อเพื่อจับกุม ประกอบสายลับได้แจ้งว่า เครือข่ายตามาง จะมีการส่งมอบยาเสพติดให้กับเครือข่ายในช่วงกลางดึกวันนี้ ตำรวจจึงให้สายลับขอซื้อยาบ้า 1 มัด และนัดหมายส่งมอบกันนถนนเงาะ บ้านตามาง ต.ทุ่งนนทรี อ.เขาสมิง จ.ตราด เมื่อถึงเวลาประมาณ 23.00 น. พบว่ามีรถจยย.ต้องสงสัย ขี่มาถึงที่จุดนัดพบ พร้อมกับส่งยาบ้าให้กับสายลับ จากนั้นตำรวจที่ดักซุ่มอยู่ จึงเข้าปิดล้อมพยายามกลับจับกุม แต่ปรากฏว่า ผู้ต้องหาชายขี่รถจยย.ที่มีหญิงสาวนั่งซ้อนท้ายพยายามหลบหนีพร้อมเร่งเครื่องจยย. พุ่งชนตำรวจ 2 นาย บาดเจ็บและรถยนต์จำตรวจเสียหายเป็นรอย ฝ่าวงล้อมหนีออกไปในความมืด ซึ่งตำรวจพยายามติดตามแต่ไม่ทัน เนื่องจากพื้นที่จุดเกิดเหตุเป็นที่มืดและถนนมีโค้งหลายจุด สุดท้ายผู้ต้องหาทั้ง 2 คน หนีรอดไปได้ จากนั้นตำรวจได้นำของกลางทั้งหมดมายัง กองกำกับการสืบสวนตำรวจภูธรจังหวัดตราด เพื่อตรวจสอบพบว่า ยาบ้าถูกบรรจุไว้ในซองพลาสติกสีฟ้า ซองละ 200 เม็ด 40 ซอง รวม 8 000 เม็ด จึงยึดไว้เป็นของกลาง พร้อมตรวจสอบรวบรวมหลักฐานจนทราบตัวผู้ต้องหาทั้งสองแล้วอยู่ระหว่างขออนุมัติหมายจับ ส่วน น.ส.สุพรรณษา เบื้องต้นแจ้ง 3 ข้อหา ครอบครองยาเสพติดให้โทษเพื่อจำหน่าย ประเภท 1 ยาไอซ์  เสพยาเสพติดให้โทษ ประเภท 1 ยาไอซ์ และ ขับเสพ ยาเสพติดให้โทษ ประเภท 1 ยาไอซ์ นายสราวุธ และ นายเตชะพันธ์ แจ้ง 4 ข้อหา ครอบครองยาเสพติดให้โทษเพื่อประเภท 1 ยาไอซ์  ครอบครองยาเสพติดให้โทษเพื่อจำหน่ายและจำหน่าย ประเภท 1 ยาไอซ์ เสพยาเสพติดให้โทษ ประเภท 1 ยาไอซ์ และ ขับเสพ ยาเสพติดให้โทษ ประเภท 1 ยาไอซ์ ส่วนเยาวชนอายุ 18 ปี แจ้ง เสพยาเสพติดให้โทษ ประเภท 1 ยาไอซ์ ก่อนนำตัวพร้อมของกลางทั้งหมดส่งดำเนินคดีต่อไป ",
     "category": "อาชญากรรม",
     "date": "2024-09-15T00:20:00+00:00",
     "publisher": "Dailynews",
     "url": "https://www.dailynews.co.th/news/3864694/"
}{
     "data": "เมื่อเวลา 23.06 น.วันที่ 14 ก.ย. ผู้สื่อข่าวรับร้องเรียนจาก น.ส.ณัฎฐา นามมนตรี อายุ 34 ปี เจ้าของร้านอาหารทะเล ย่านจอมเทียน จ.ชลบุรี ว่าเมื่อช่วงเช้าวันที่ 12 ก.ย.ที่ผ่านมา เกิดเหตุคนร้ายเป็นผู้ชายวัยรุ่น 2 คนเข้ามาก่อเหตุลักของภายในร้าน โดยกล้อง วงจรปิด สามารถจับภาพได้อย่างชัดเจน หลังเกิดเหตุได้แจ้งความ ร้องทุกข์กับตำรวจสภ.เมืองพัทยาแล้ว น.ส.ณัฎฐา เล่าให้ฟังอีกว่าช่วงเช้าของวันที่ 12 ก.ย.นั้น คนร้ายได้งัดหน้าต่างระบายอากาศด้านหลังร้าน เข้ามาแล้วรื้อค้นเอาไข่ไก่ เครื่องปรุง เนื้อหมูเนื้อไก่ แล้วหลบหนีออกไป โดยมีเพื่อนอีกรายจอดรถจักรยานยนต์รอรับอยู่ด้านนอก ซึ่งตนเองเปิดร้านมานาน ก็ไม่เคยเกิดเหตุเช่นนี้มาก่อน ซึ่งรู้สึกว่าทำไมจะต้องมาขโมยของกิน ทำแบบนี้มาขอข้าวกินยังจะดีกว่าไหม ขณะที่ กล้องวงจรปิดสามารถจับภาพคนร้ายได้อย่างชัดเจน คนร้าย เป็นผู้ชายไทยอายุประมาณ 20 ถึง 30 ปี รูปร่างสูงประมาณ 170 เซนติเมตร เดินเข้ามาทางด้านหลังร้าน แล้วเข้ามาเลือกเอาวัตถุดิบ ไข่ไก่ ผัก เครื่องปรุง น้ำปลา น้ำตาล ผงชูรส โดยมีเพื่อนอีกคนที่จอดรถรออยู่รับกันหลบหนีไป ",
     "category": "อาชญากรรม",
     "date": "2024-09-15T01:05:00+00:00",
     "publisher": "Dailynews",
     "url": "https://www.dailynews.co.th/news/3864712/"
}{
     "data": "ผู้สื่อข่าวรายงานบรรยากาศการจำหน่ายสลากกินแบ่งรัฐบาล งวด 16 ก.ย. 67 กลับมาออกรางวัลที่สำนักงานสลากฯ สนามบินน้ำ จ.นนทบุรี อีกครั้ง ท่ามกลางบรรยากาศซบเซาสุดขีด ทั้งจากภาวะเศรษฐกิจที่ไม่ดีเป็นทุนเดิมอยู่แล้ว งวดนี้ยังเจอน้ำท่วมใหญ่จังหวัดภาคเหนือและภาคอีสาน แถมมีสลากดิจิทัล เพิ่มกลางงวดอีก 2 ล้านใบ เป็น 26 ล้านใบ ส่งผลให้ตลาดสลากดิจิทัล และสลากใบขายไม่หมด เหลือค้างแผงจำนวนมาก “สลากใบงวดนี้ เปิดราคาแพง ซื้อขายถึงใบ 88-89 บาท แต่เมื่อเจอน้ำท่วม และการเพิ่มสลากดิจิทัลช่วงกลางงวด ก็ทำให้คนขายรายย่อยไม่กล้าลงทุน จนต้องทำให้ราคาสลากใบเหลือขายส่ง 77 บาท ขายปลีก 80-100 บาท และในวันสุดท้าย หากขายไม่หมดอาจจะลดเหลือ 3 ใบ 200 บาท ขณะที่สลากดิจิทัล ก็เหลือจำนวนมากเช่นกัน ล่าสุดช่วง 2 วันสุดท้าย ยังเหลือมากกว่า 4 ล้านใบ และมีความเสี่ยงที่จะขายไม่หมดได้” สำหรับเลขที่ได้รับความนิยมในงวดนี้มีจำนวนมาก อันดับหนึ่ง คือ 79 เลขหลวงพ่อสุริยันต์ วัดป่าวังน้ำเย็น และเลข 05 แจ็ค แฟนฉัน ฝันว่าถูกรางวัลที่ 1 จำนวน 22 ใบ ขายในราคาเดียวกันใบเดียว 130 บาท ชุด 5 ใบ 800 บาท ส่วนเลขที่ได้รับความนิยมอื่น เป็นเลขหลวงพ่อสุริยันต์บริจาครถตู้ให้โรงเรียน 1439  14  39  93  897  79 เลข 07 วันคเณศจตุรถี (วันเกิดพระพิฆเนศ) เลขมงคล 10  972  495  904  72  73  95  เลขแจ็ค แฟนฉัน 205  50  02  22 ครบรอบ 23 ปี 911 ตึกเวิลด์เทรดถล่ม เลขปฏิทินจีน 875  456  45  56 เลขธูปเรียงเบอร์ (6 กลับ) 247 เมื่อจัดลำดับความนิยมของเลขดัง 10 อันดับ พบมีดังนี้ อันดับ 1 เลข 79 อันดับ 2 เลข 05 อันดับ 3 เลข 39 อันดับ 4 เลข 97 อันดับ 5 เลข 07 อันดับ 6 เลข 10 อันดับ 7 เลข 04 อันดับ 8 เลข 72 อันดับ 9 เลข 95 และอันดับ 10 เลข 75 ขณะที่การออกรางวัลงวดนี้ กลับมาออกที่ สำนักงานสลากกินแบ่งรัฐบาล สนามบินน้ำ จังหวัดนนทบุรี วันที่ 16 ก.ย. 67 เริ่มตั้งแต่ 14.30 น. สามารถรับชมการถ่ายทอดสดได้ ผ่านช่องทางต่างๆ ทั้งโทรทัศน์ วิทยุ และอินเทอร์เน็ตออนไลน์ได้พร้อมกันทั่วประเทศ.",
     "category": "เศรษฐกิจ",
     "date": "2024-09-15T00:31:59+00:00",
     "publisher": "Dailynews",
     "url": "https://www.dailynews.co.th/news/3862752/"
}{
     "data": "สำนักข่าวต่างประเทศรายงานจากกรุงวอชิงตัน ประเทศสหรัฐอเมริกา เมื่อวันที่ 15 ก.ย. ว่าสหภาพแรงงานพนักงานฝ่ายผลิตของบริษัทโบอิ้ง ผู้ผลิตอากาศยานรายใหญ่ของโลก หยุดงานประท้วง เมื่อวันศุกร์ที่ผ่านมา ที่โรงงานในเมืองซีแอตเทิล รัฐวอชิงตัน และเมืองพอร์ตแลนด์ ในรัฐออริกอน ซึ่งเป็นครั้งแรกนับตั้งแต่ปี 2551 ที่พนักงานฝ่ายโรงงานของโบอิ้งประท้วงผู้บริหารด้วยการหยุดงาน การสไตรก์ดังกล่าวเกิดขึ้น หลังทั้งสองฝ่ายยังไม่สามารถเห็นพ้องร่วมกัน เกี่ยวกับการกำหนดเงื่อนไขในการปรับเพิ่มสวัสดิการ โดยสหภาพแรงงานต้องการให้มีการปรับเพิ่มค่าตอบแทน 40% แต่ผู้บริหารเสนอเป็น 25% ภายในระยะเวลา 4 ปี ซึ่งสหภาพแรงงานไม่ยอมรับ เนื่องจากกังวลว่า จะเป็นกลยุทธ์ของฝ่ายบริหาร ในการหลีกเลี่ยงไม่จ่ายโบนัสประจำปี BREAKING:@Boeingmachinists vote to STRIKE  effective immediately. This means 32 000@IAM751and W24 members are on the picket lines starting TONIGHT. Vote to strike was 96% for itpic.twitter.com/gBUKmkRYOn BREAKING: Workers at Boeing have launched a massive strike33 000 machinists are walking off the job demanding better wages and an end to the aerospace giant’s wanton violation of safety standards for its own profits.pic.twitter.com/HQir3Wlgd8 อย่างไรก็ตาม ทั้งสองฝ่ายยืนยันว่า จะกลับมาเจรจาร่วมกันอีกครั้งในสัปดาห์หน้า การผละงานประท้วงครั้งนี้ซึ่งกินเวลา 24 ชั่วโมง ส่งผลกระทบอย่างมากต่อสายงานการผลิตของโบอิ้ง เนื่องจากโรงงานทั้งสองแห่งมีคนงานรวมกันราว 33 000 คน และเป็นศูนย์กลางการผลิตเครื่องบินตระกูลแม็กซ์ 777 และ 767 โดยเฉพาะเครื่องบินตระกูลแม็กซ์ของโบอิ้ง ที่กำลังเผชิญกับการตรวจสอบอย่างหนักจากรัฐบาลสหรัฐ วิกฤติที่ยืดเยื้อส่งผลให้ราคาหุ้นของโบอิ้งร่วงลงแล้ว 38% นับตั้งแต่ต้นปีนี้ และทำให้บริษัทสูญเสียมูลค่าตลาดแล้ว 58 000 ล้านดอลลาร์สหรัฐ ( ราว 1.92 ล้านล้านบาท ) อนึ่ง การสไตรก์ครั้งใหญ่เมื่อ 16 ปีที่แล้ว กินเวลานานถึง 57 วัน และทำให้โบอิ้งสูญเสียรายได้ราว 5 500 ล้านดอลลาร์สหรัฐ ( ราว 182 941 ล้านบาท ). เครดิตภาพ : AFP",
     "category": "ต่างประเทศ",
     "date": "2024-09-15T01:10:34+00:00",
     "publisher": "Dailynews",
     "url": "https://www.dailynews.co.th/news/3864777/"
}{
     "data": "สำนักข่าวต่างประเทศรายงานจากกรุงการากัส ประเทศเวเนซุเอลา เมื่อวันที่ 15 ก.ย.ว่ากระทรวงมหาดไทยเวเนซุเอลาออกแถลงการณ์ ว่าเจ้าหน้าที่ฝ่ายความมั่นคงจับกุมพลเมืองสหรัฐ 3 คน พลเมืองสเปน 2 คน และพลเมืองสาธารณรัฐเช็กอีกคนหนึ่ง ฐานต้องสงสัยสมคบคิดบ่อนทำลายเสถียรภาพภายในเวเนซุเอลา “ด้วยการก่อความรุนแรง” พร้อมยึดของกลางเป็นอาวุธจำนวนมาก รวมถึงปืนไรเฟิลมากถึง 400 กระบอก Venezuela says it has seized 400 US rifles and arrested foreigners  Americans among them  over an alleged plot to destabilize the countryhttps://t.co/Rmi3UvfUxV นายดิออสดาโด กาเบโญ รมว.กระทรวงมหาดไทยเวเนซุเอลา กล่าวว่า หน่วยงานรัฐของสหรัฐอยู่เบื้องหลังแผนการทั้งหมด โดยพลเมืองสหรัฐและเช็กมีความเกี่ยวข้องกับหน่วยข่าวกรอง ทั้งของสหรัฐและสเปน ตลอดจนนางมาเรีย มาคาโด แกนนำของฝ่ายค้านเวเนซุเอลา ทั้งนี้ กาเบโญ กล่าวว่า กลุ่มผู้ต้องสงสัยอยู่ระหว่างประสานงานกับทหารรับจ้างในฝรั่งเศส และจากประเทศในยุโรปตะวันออกอีกหลายแห่ง เพื่อเตรียมการโจมตีด้วยการใช้อาวุธกับเวเนซุเอลา ขณะที่กระทรวงการต่างประเทศสหรัฐออกแถลงการณ์ ว่าข้อกล่าวหาว่า รัฐบาลวอชิงตันมีความเกี่ยวข้องโดยตรง กับความพยายามใดก็ตามเพื่อบ่อนทำลายเสถียรภาพของเวเนซุเอลา “เป็นเรื่องที่ไม่มีความเป็นจริงอย่างสิ้นเชิง” อย่างไรก็ตาม เนื้อหาในแถลงการณ์ “ยอมรับ” ว่าหนึ่งในพลเมืองสหรัฐซึ่งถูกจับกุม “เป็นเจ้าหน้าที่ในกองทัพ” แต่ยังไม่มีการให้รายละเอียดเพิ่มเติม ด้านรัฐบาลสเปนและสาธารณรัฐเช็กกล่าวเพียงว่า “กำลังขอข้อมูลเพิ่มเติม” จากเวเนซุเอลา แต่ก่อนหน้านั้นไม่กี่วัน นางมาร์การิตา โรเบลส รมว.กระทรวงกลาโหมสเปน กล่าวว่า ประธานาธิบดีนิโคลัส มาดูโร ผู้นำเวเนซุเอลา “เป็นเผด็จการ” ปัจจุบัน สถานการณ์การเมืองภายในเวเนซุเอลายังคงตึงเครียด แม้นายเอ็ดมุนโด กอนซาเลซ อูร์รูเตีย อดีตนักการทูตวัย 75 ปี ผู้ท้าชิงมาดูโร วัย 61 ปี ในการเลือกตั้งประธานาธิบดี เมื่อเดือน ก.ค. ที่ผ่านมา ได้รับสถานะผู้ลี้ภัยในสเปน อย่างไรก็ตาม รัฐบาลเวเนซุเอลายังคงกล่าวหาสเปน ซึ่งเป็นอดีตเจ้าอาณานิคม ว่าแทรกแซงกิจการภายใน. เครดิตภาพ : AFP",
     "category": "ต่างประเทศ",
     "date": "2024-09-15T01:47:27+00:00",
     "publisher": "Dailynews",
     "url": "https://www.dailynews.co.th/news/3864812/"
}{
     "data": "เมื่อวันที่ 15 ก.ย. สวนดุสิตโพล มหาวิทยาลัยสวนดุสิต สำรวจความคิดเห็นประชาชนทั่วประเทศ เรื่อง “10 นโยบายเร่งด่วน รัฐบาล แพทองธาร 1” ระหว่างวันที่ 10-13 กันยายน 2567 กลุ่มตัวอย่าง จำนวน 1 159 คน สำรวจผ่านทางออนไลน์และภาคสนาม พบว่า จาก 10 นโยบายเร่งด่วนของรัฐบาล กลุ่มตัวอย่างเห็นด้วยกับทุกนโยบาย โดยเห็นด้วยกับนโยบายส่งเสริมการท่องเที่ยวมากที่สุด ร้อยละ 97.15 โดยคิดว่าเป็นนโยบายที่คาดว่าน่าจะทำได้สำเร็จ ร้อยละ 74.46 อีกนโยบายที่คาดว่าน่าจะทำได้สำเร็จ คือ นโยบายออกมาตรการลดราคาค่าพลังงานและสาธารณูปโภค ร้อยละ 65.40 นอกจากนี้กลุ่มตัวอย่างมองว่านโยบายแก้ปัญหายาเสพติดและอาชญากรรมออนไลน์นั้นน่าจะเป็นเรื่องที่ไม่น่าจะทำได้สำเร็จ ร้อยละ 33.05 และร้อยละ 31.06 ตามลำดับ นอกจาก 10 นโยบายแล้วก็อยากให้เร่งแก้ปัญหาน้ำท่วม ช่วยเหลือผู้ที่เดือดร้อนโดยเร็ว ร้อยละ 67.46 น.ส.พรพรรณ บัวทอง ประธานสวนดุสิตโพล ระบุว่า ผลโพลสะท้อนให้เห็นว่าประชาชนมีความหวังกับนโยบายด้านการท่องเที่ยวมากที่สุด เพราะไทยมีศักยภาพและเป็นหัวใจหลักของเศรษฐกิจ ด้านนโยบายลดราคาพลังงานก็ได้รับความหวังสูงเนื่องจากเกี่ยวข้องกับค่าครองชีพ ในขณะที่นโยบายเรือธงอย่างดิจิทัลวอลเล็ตกลับสร้างความมั่นใจให้ประชาชนได้น้อยกว่านโยบายอื่น ๆ อาจเนื่องมาจากความกังวลในแง่การดำเนินการ โดยรวมแล้วประชาชนเห็นด้วยทุกนโยบาย สุดท้ายจะสำเร็จหรือไม่ก็เป็นเรื่องของฝีมือ ผู้ช่วยศาสตราจารย์ ดร.เอกอนงค์ ศรีสำอางค์ ประธานหลักสูตรรัฐประศาสนศาสตรบัณฑิต โรงเรียนกฎหมายและการเมือง มหาวิทยาลัยสวนดุสิต กล่าวว่า จากผลการสำรวจวามคิดเห็นของสวนดุสิตโพล พบว่า จาก 10 นโยบายเร่งด่วน ที่ประชาชนเห็นด้วยอันดับ 1 คือ นโยบายการส่งเสริมการท่องเที่ยว ประชาชนคิดว่าน่าจะทำสำเร็จเป็นอันดับแรกๆ เพราะเห็นว่านโยบายนี้จะส่งผลเป็นรูปธรรมกับปากท้องชาวบ้าน เป็นการกระตุ้นเศรษฐกิจทั้งระบบ อันดับที่ 2 คือ นโยบายออกมาตรการลดราคาค่าพลังงานและสาธารณูปโภค ซึ่งสอดคล้องกับภาวะเศรษฐกิจในปัจจุบันที่ประชาชนมีรายได้น้อยลง ในขณะที่ค่าครองชีพสูงขึ้นเป็นลำดับจากสภาพอัตราเงินฝืดทั่วโลก ผู้ช่วยศาสตราจารย์ ดร.เอกอนงค์ กล่าวอีกว่า อย่างไรก็ตาม การเกิดเหตุการณ์น้ำท่วมในรอบแรกและรอบที่สอง ในภาคเหนืออย่างรุนแรงที่จังหวัดเชียงรายนั้นเป็นสิ่งที่ท้าทายและเป็นเรื่องที่ประชาชนอยากให้มีการช่วยเหลือผู้ที่เดือดร้อนอย่างรวดเร็วที่สุด รองลงมาคือการแก้ไขปัญหาปากท้องของ ประชาชนเป็นลำดับ",
     "category": "ทั่วไทย",
     "date": "2024-09-15T02:11:48+00:00",
     "publisher": "Dailynews",
     "url": "https://www.dailynews.co.th/news/3864797/"
}{
     "data": "เมื่อวันที่ 15 ก.ย. ที่ กองบังคับการปราบปราม(บก.ป.)พล.ต.ต.มนตรี เทศขัน ผบก.ป. พล.ต.ต.คงกฤช เลิศสิทธิกุล ผบก.ทล. พล.ต.ต.นเรวิช สุคนธวิท ผบก.ภ.จว.ฉะเชิงเทรา บูรณาการกำลังร่วมกันจับกุมนายฉาง อายุ 38 ปี และ นายเซงฮง อายุ 31 ปี สองผู้ต้องหาชาวจีน ในข้อหา “ร่วมกันพยายามลักทรัพย์โดยใช้ยานพาหนะฯ และ เป็นคนต่างด้าวเข้ามาและอาศัยอยู่ในราชอาณาจักรโดยไม่ได้รับอนุญาต” พร้อมของกลาง เครื่องรบกวนสัญญาณรีโมท 1 เครื่อง โทรศัพท์มือถือ 3 เครื่อง กระเป๋าสะพาย 1 ใบ กุญแจรถยนต์ 1 ดอก และ รถยนต์ 1 คัน โดยจับกุมทั้งคู่ได้บริเวณจุดพักรถมอเตอร์เวย์ ต.เขาดิน อ.บางปะกง จ.ฉะเชิงเทรา สืบเนื่องจากมีแก๊งตีนแมวตระเวนก่อเหตุลักทรัพย์ในรถยนต์บริเวณจุดพักรถมอเตอร์เวย์บางปะกงเพื่อลักทรัพย์สินภายในรถออกอาละวาดอย่างต่อเนื่อง สร้างความเดือดร้อนให้กับประชาชนอย่างมาก ตำรวจ3หน่วยงานจึงร่วมแกะรอยสืบหาเบาะแสคนร้ายพบว่าเป็นกลุ่มชาวจีนแบ่งหน้าที่กันลงมืออย่างชัดเจน ตั้งแต่มีคนคอยเลือกรถเหยื่อที่เข้ามาจอดและใช้เครื่องรบกวนสัญญาณปล่อยคลื่นความถี่ออกมาเพื่อตัดสัญญาณรีโมทไม่ให้ล็อกรถ จากนั้นคนร้ายอีกคนจะทำทีเข้าพูดคุยโทรศัพท์ข้างๆเจ้าของเบี่ยงเบนความสนใจไม่ให้ทันสังเกตว่าเสียงหรือแสงกะพริบสัญญาณระบบล็อกประตู กระทั่งเจ้าของรถเดินห่างจากตัวรถแล้วคนร้ายที่ซุ่มรออยู่ก็จะรีบลงมือเปิดประตูรถลักเอาทรัพย์สินมีค่าไป ต่อมาเจ้าหน้าที่จึงวางกำลังกระจายเฝ้าสังเกตการณ์รอบบริเวณจุดพักรถมอเตอร์เวย์บางปะกงพบนายฉาง จิน และ นายเซงฮง กำลังเตรียมลงมืองัดรถ 2 คัน ก่อนแสดงตัวเข้าจับกุมพร้อมนำตัวไปตรวจค้นห้องพัก ยึดของกลางที่ใช้สำหรับก่อเหตุไว้เป็นหลักฐาน สอบสวนขยายผลทราบว่ายังมี น.ส.เก็จฟ้าธีรนาฏ อายุ 20 ปี แฟนสาวไทยของนายเซงฮงร่วมขบวนการด้วย จึงเข้าค้นคอนโดมิเนียมที่พักย่านพระราม 9 พบเคตามีนจำนวนหนึ่ง สอบสวน นายฉางจิน ให้การภาคเสธ ส่วนนายเซงฮง รับสารภาพ นำตัวส่ง พงส.กก.2 บก.ป.ดำเนินคดี ขณะที่น.ส.เก็จฟ้าธีรนาฏ แจ้งข้อหา “มีวัตถุออกฤทธิ์จ่อจิตและประสาท (เคตามีน) ไว้ในครอบครองฯ เนื่องจากยังไม่พบหลักฐานเกี่ยวข้องกับการตระเวนลักทรัพย์ นำตัวส่ง สน.มักกะสัน ดำเนินการตามกฎหมาย ผู้สื่อข่าวรายงานว่า สำหรับทรัพย์สินต่างๆที่ขโมยมาได้ หากเป็นบัตรเรดิต คนร้ายจะนำไปใช้รูดซื้อสินค้ากับร้านที่ผูกไว้ในต่างประเทศซึ่งเชื่อมโยงกับแก๊งคอลเซ็นเตอร์ในประเทศเพื่อนบ้าน ตำรวจกองปราบจึงเร่งขยายผลจับกุมแก๊งคนร้ายข้ามชาติกลุ่มนี้ต่อไป ",
     "category": "ทั่วไทย",
     "date": "2024-09-15T02:13:49+00:00",
     "publisher": "Dailynews",
     "url": "https://www.dailynews.co.th/news/3864820/"
}{
     "data": "“ช้างศึก” ฟุตซอลทีมชาติไทย ทำผลงานยอดเยี่ยม ชนะ โครเอเชีย 2-1 จาก มูฮัมหมัด อุสมานมูซา กับ รณชัย จูงวงษ์สุข นัดเปิดสนามฟุตซอลโลก กลุ่ม B ที่อุซเบกิสถาน โอกาสเข้ารอบสดใสทันที จากการแข่งขันวันที่ 14 ก.ย.67 หลังจบเกม มารินโก มาฟโรวิช กุนซือทีมชาติโครเอเชีย กล่าวว่า ต้องขอโทษแฟนบอลโครเอเชีย ทีมเล่นได้ดีมากในครึ่งแรก ตอนนี้ต้องเงยหน้าขึ้นมา รู้ว่าเรามีเกมที่ยากรออยู่ข้างหน้า และตนเสียใจเป็นอย่างยิ่ง เพราะเล่นได้ดีมาก “เราเป็นทีมที่เล่นได้ดีกว่า เรามีโอกาสมากมาย แต่เราทำไม่ได้ และเราเสียประตูจากสถานการณ์ที่ไม่น่าเกิดขึ้นในเกมรับ” กุนซือโครแอต กล่าวต่อไปว่า เกมนี้เจอปัญหากับการฟาวล์ และต้องระวังให้มากขึ้น ขอแสดงความยินดีกับทีมไทย แต่ต้องสู้ต่อไป จะต้องเจอกับบราซิลที่เป็นทีมเต็ง และต้องมองหาโอกาสที่จะผ่านเข้ารอบ “อย่างน้อยสกอร์ที่เราแพ้ 1-2 ก็เป็นเรื่องดี เพราะเราแพ้ด้วยสกอร์เดียว ซึ่งสุดท้ายมันอาจจะมีความหมายกับเรา” สำหรับเกมนัดต่อไปของ โครเอเชีย จะพบกับ บราซิล ในวันที่ 17 ก.ย. 2024 เวลา 22.00 น.",
     "category": "ทีมชาติไทย",
     "date": "2024-09-15T02:42:19+00:00",
     "publisher": "Dailynews",
     "url": "https://www.dailynews.co.th/news/3864867/"
}{
     "data": "เมื่อวันที่ 15 ก.ย. นายสุริยะ จึงรุ่งเรืองกิจ รองนายกฯรัฐมนตรี และ รมว.คมนาคม เปิดเผยว่า ได้มอบหมายให้กรมทางหลวง (ทล.) กรมทางหลวงชนบท (ทช.) และทุกหน่วยงานที่เกี่ยวข้อง เร่งเข้าช่วยเหลือและอำนวยความสะดวกให้กับประชาชนในพื้นที่ จ.เชียงราย ตามนโยบาย น.ส.แพรทองธาร ชินวัตร นายกรัฐมนตรี โดยได้ดำเนินการซ่อมแซมสะพานขาด ด้วยการติดตั้งงานทอดสะพานเหล็กเบลีย์บนทางหลวงหมายเลข 1338 ขาแหย่ง – ป่าเมี่ยงบริเวณ กม. ที่ 9+650 ทางหลวงหมายเลข 1093 ขุนห้วยไคร้ – ผาตั้ง บริเวณ กม. ที่ 80+185 และทางหลวงหมายเลข1098 ท่าข้าวเปลือก – แก่นใต้ บริเวณ กม. ที่ 18+366 – 18+446 นายสุริยะ กล่าวต่อว่า นอกจากนี้ในบางสายทางที่ได้รับผลกระทบจากน้ำท่วมและดินสไลด์ และปัจจุบันสถานการณ์ได้คลี่คลายแล้ว อาทิ ทางหลวงหมายเลข 1 บริเวณหน้าด่านพรมแดนแม่สายนั้น ทล. และ ทช. ได้นำเจ้าหน้าที่ดำเนินการล้างทำความสะอาด ขนย้ายสิ่งของ ยานพาหนะ เศษดินโคลนบนสายทาง และสะพาน เพื่อคืนสภาพผิวการจราจรให้กับประชาชน อีกทั้งได้นำเครื่องจักรเข้าขุดเศษวัชพืชที่ขวางสะพานข้ามน้ำแม่สายแห่งที่ 1 และจ่ายน้ำให้กับโรงพยาบาลเชียงรายประชานุเคราะห์เรียบร้อยแล้ว ทั้งนี้การดำเนินการดังกล่าวข้างต้นนั้น สามารถดำเนินการแล้วเสร็จได้ภายใน 1 วัน นายสุริยะ กล่าวอีกว่า ขณะนี้ จ.เชียงราย ยังคงมีน้ำท่วมสูงในหลายพื้นที่ และบางพื้นที่น้ำลดลงแล้วทำให้มีเศษดินโคลน จึงได้สั่งการให้ทุกหน่วยงานที่เกี่ยวข้องจัดเจ้าหน้าที่เฝ้าระวัง และติดตามสถานการณ์อย่างใกล้ชิด เพื่อเข้าช่วยเหลือประชาชนโดยด่วน พร้อมทั้งบูรณะหรือฟื้นฟูสายทางที่ได้รับผลการกระทบ เพื่อให้ประชาชนสามารถเดินทางได้อย่างสะดวก และปลอดภัย จนกว่าสถานการณ์จะเข้าสู่สภาวะปกติ อย่างไรก็ตามขอให้ประชาชนเดินทางด้วยความระมัดระวัง ปฏิบัติตามป้ายเตือนน้ำท่วม ป้ายแนะนำ และคำแนะนำของเจ้าหน้าที่อย่างเคร่งครัด เพื่อความปลอดภัยในการเดินทาง หากประชาชนต้องการสอบถามสภาพเส้นทาง สภาพการจราจร หรือต้องการความช่วยเหลือสามารถติดต่อได้ที่สำนักงานทางหลวง แขวงทางหลวง หมวดทางหลวงในพื้นที่ และสายด่วน ทล. โทร. 1586 (โทรฟรีทุกเครือข่ายตลอด 24 ชั่วโมง) หรือต่อได้ที่แขวงทางหลวงชนบทในพื้นที่ และสายด่วน ทช. โทร. 1146",
     "category": "นวัตกรรมขนส่ง",
     "date": "2024-09-15T02:47:53+00:00",
     "publisher": "Dailynews",
     "url": "https://www.dailynews.co.th/news/3864877/"
}{
     "data": "อลิสซอน เบคเกอร์ ผู้รักษาประตูของ “หงส์แดง” ลิเวอร์พูล บ่นแท็คติคของ “เจ้าป่า” นอตติงแฮม ฟอเรสต์ ว่าเอาแต่เล่นเกมรับและโยนบอลยาวก่อนที่ ลิเวอร์พูล ปราชัย 0-1 ซึ่งเป็นการแพ้ “เจ้าป่า” คาบ้านหนแรกนับตั้งแต่ปี 1969 หรือ 55 ปี นายด่านชาวบราซิล เผยอย่างผิดหวังที่ไม่มีแต้มในบ้าน คู่ต่อสู้เอาแต่ตั้งรับและเล่นบอลโยนยาว แต่เกมรับลิเวอร์พูลก็พลาด เสียประตูง่ายเกินไป เกมรุกสร้างโอกาสไม่ได้มาก ขาดคุณภาพ ต้องการพลังงานมากขึ้น วันนี้เสียสามแต้มโดยไม่จำเป็น ลิเวอร์พูล ที่ลงเล่นเกมแรกของสัปดาห์หลังเบรกทีมชาติ โดยมีนักเตะ 10 คนที่เล่นเต็ม 90 นาทีทั้งสองเกมให้กับทีมชาติ รวมุคอเล็กซิส แม็คอัลลิสเตอร์ และหลุยส์ ดิอาซ ที่เดินทางกลับจากอเมริกาใต้ แต่ อาร์เนอ สลอต ไม่ได้ใช้เป็นข้อแก้ตัว “มันยากเสมอ แต่ผมไม่คิดว่ามันจะเกี่ยวอะไร นักเตะกลับมาอย่างแข็งแกร่ง และวันนี้ผมเห็นทีมที่ต้องการสู้จนถึงที่สุด มันไม่เกี่ยวกับพลัง ถ้าคุณดูประตูที่เรายิงได้จนถึงตอนนี้ เราทำประตูได้ค่อนข้างน้อยจากการโต้กลับเมื่อแย่งบอลได้ วันนี้มันไม่ดีพอ การครองบอลส่วนตัวไม่ได้มาตรฐานที่ผมคุ้นเคยจากผู้เล่นเหล่านี้”",
     "category": "พรีเมียร์ลีก",
     "date": "2024-09-15T02:48:49+00:00",
     "publisher": "Dailynews",
     "url": "https://www.dailynews.co.th/news/3864891/"
}{
     "data": "สมบัติ ลีกำเนิดไทย ตำนานลูกหนังไทย สโมสรสินธนา เผยว่า ทีมสโมสรฟุตบอลสินธนา อดีตทีมอันดับแนวหน้าของเมืองไทย ที่สามารถคว้าแชมป์ทุกรายการของไทย ไม่ว่าจะเป็น แชมป์ไทยลีก (คาลเท็กซ์ พรีเมียร์ลีก)  แชมป์เอฟเอ คัพ  แชมป์ ถ้วย ก เตรียมจัดงานรวมพล “รำลึก 40 ปี สโมสรฟุตบอลสินธนา” ในวันที่ 8 ก.พ.68 มีบรรดาอดีตตำนานนักเตะ-โค้ช ของสโมสรฯ ร่วมจัดงาน การรวมพลครั้งนี้ มีที่สนามฟุตบอลพรรษกาล ซอยโพธิ์แก้ว ลาดพร้าว 101 ซึ่ง นายมนตรี สุวรรณน้อย ขอเชิญอดีตนักเตะ-โค้ช ทุกรุ่น ทุกสมัย ร่วมงาน จะเริ่มเวลา 15.30 น. มีการเตะฟุตบอลกระชับมิตร  งานเลี้ยงโต๊ะจีน พร้อมมอบของที่ระลึก 40 ปี ให้กับทุกคนอีกด้วย ผู้ที่ความประสงค์จะเข้าร่วมงาน กรุณาแจ้งยืนยันได้ที่ สมบัติ ลีกำเนิดไทย โทร 08-1619-0228",
     "category": "ฟุตบอลทั่วไป",
     "date": "2024-09-15T03:04:13+00:00",
     "publisher": "Dailynews",
     "url": "https://www.dailynews.co.th/news/3864938/"
}{
     "data": "เมื่อวันที่ 15 ก.ย. นายไชยวัฒน์ จุนถิระพงศ์ อธิบดีกรมป้องกันและบรรเทาสาธารณภัย (ปภ.) เปิดเผยว่า จากอิทธิพลของร่องมรสุมกำลังปานกลางพาดผ่านภาคเหนือตอนบนและตอนบนของภาคตะวันออกเฉียงเหนือ เข้าสู่หย่อมความกดอากาศต่ำบริเวณประเทศเวียดนามตอนบนและอ่าวตังเกี๋ย ประกอบกับมรสุมตะวันตกเฉียงใต้ยังคงพัดปกคลุมทะเลอันดามัน ประเทศไทย และอ่าวไทย ในขณะที่มีแนวพัดสอบของลมตะวันออกเฉียงใต้และลมตะวันตกเฉียงใต้ในระดับบนปกคลุมภาคตะวันออกเฉียงเหนือ ทำให้ระหว่างวันที่ 16 ส.ค. – 15 ก.ย. มีสถานการณ์น้ำท่วมฉับพลันและน้ำป่าไหลหลากในพื้นที่ 28 จังหวัด ได้แก่ เชียงราย เชียงใหม่ แม่ฮ่องสอน ตาก พะเยา น่าน ลำพูน ลำปาง แพร่ อุตรดิตถ์ สุโขทัย พิษณุโลก นครสวรรค์ เพชรบูรณ์ เลย อุดรธานี หนองคาย หนองบัวลำภู ปราจีนบุรี อ่างทอง พระนครศรีอยุธยา ระยอง ภูเก็ต ยะลา นครศรีธรรมราช พังงา ตรัง และสตูล รวม 129 อำเภอ 600 ตำบล 3 185 หมู่บ้าน ประชาชนได้รับผลกระทบ 133 040 ครัวเรือน มีผู้เสียชีวิตจากอุทกภัยและดินถล่ม รวม 43 ราย ผู้ได้รับบาดเจ็บ รวม 24 ราย โดยปัจจุบัน (ข้อมูล ณ วันที่ 15 กันยายน 2567) ยังคงมีสถานการณ์ในพื้นที่ 12 จังหวัด รวม 39 อำเภอ 182 ตำบล 797 หมู่บ้าน ประชาชนได้รับผลกระทบ 30 073 ครัวเรือน ดังนี้ 1. เชียงราย เกิดน้ำท่วมในพื้นที่ 9 อำเภอ ได้แก่ อ.แม่สาย อ.แม่ฟ้าหลวง อ.แม่จัน อ.เชียงแสน อ.ดอยหลวง อ.เทิง อ.เมืองฯ อ.เวียงแก่น และ อ.เชียงของ รวม 35 ตำบล 132 หมู่บ้าน ประชาชนได้รับผลกระทบ 12 215 ครัวเรือน ระดับน้ำลดลง 2. แม่ฮ่องสอน เกิดน้ำท่วมในพื้นที่ 2 อำเภอ ได้แก่ อ.สบเมย และ อ.ปางมะผ้า รวม 2 ตำบล 4 หมู่บ้าน ประชาชนได้รับผลกระทบ 78 คน ระดับน้ำลดลง 3. น่าน เกิดน้ำท่วมในพื้นที่อำเภอเวียงสา รวม 1 ตำบล 1 หมู่บ้าน ประชาชนได้รับผลกระทบ 25 คน ระดับน้ำเพิ่มขึ้น 4. ตาก เกิดน้ำท่วมในพื้นที่ 4 อำเภอ ได้แก่ อ.พบพระ อ.แม่สอด อ.แม่ระมาด และ อ.ท่าสองยาง รวม 11 ตำบล 31 หมู่บ้าน ประชาชนได้รับผลกระทบ 720 คน ระดับน้ำลดลง 5. สุโขทัย เกิดน้ำท่วมในพื้นที่อำเภอกงไกรลาศ รวม 3 ตำบล 20 หมู่บ้าน ประชาชนได้รับผลกระทบ 361 ครัวเรือน ระดับน้ำลดลง 6. พิษณุโลก เกิดน้ำท่วมในพื้นที่ 3 อำเภอ ได้แก่ อ.พรหมพิราม อ.บางระกำ และ อ.เมืองฯ รวม 7 ตำบล 15 หมู่บ้าน ประชาชนได้รับผลกระทบ 576 ครัวเรือน ระดับน้ำทรงตัว 7. เพชรบูรณ์ เกิดน้ำท่วมในพื้นที่ 2 อำเภอ ได้แก่ อ.หนองไผ่ และ อ.ชนแดน รวม 5 ตำบล 13 หมู่บ้าน ประชาชนได้รับผลกระทบ 49 ครัวเรือน ระดับน้ำลดลง 8. หนองคาย เกิดน้ำท่วมในพื้นที่ 5 อำเภอ ได้แก่ อ.สังคม อ.ศรีเชียงใหม่ อ.ท่าบ่อ อ.เมืองฯ และ อ.รัตนวาปี รวม 18 ตำบล 77 หมู่บ้าน ประชาชนได้รับผลกระทบ 2 528 ครัวเรือน ระดับน้ำเพิ่มขึ้น 9. เลย เกิดน้ำท่วมในพื้นที่ 2 อำเภอ ได้แก่ อ.ปากชม และ อ.เชียงคาน รวม 7 ตำบล 27 หมู่บ้าน ประชาชนได้รับผลกระทบ 7 ครัวเรือน ระดับน้ำเพิ่มขึ้น 10. อ่างทอง เกิดน้ำท่วมในพื้นที่อำเภอวิเศษชัยชาญ รวม 3 ตำบล 16 หมู่บ้าน ประชาชนได้รับผลกระทบ 346 ครัวเรือน ระดับน้ำทรงตัว 11. พระนครศรีอยุธยา เกิดน้ำท่วมในพื้นที่ 7 อำเภอ ได้แก่ อ.บางบาล อ.บางปะหัน อ.ผักไห่ อ.เสนา อ.พระนครศรีอยุธยา อ.บางปะอิน และ อ.บางไทร รวม 82 ตำบล 411 หมู่บ้าน ประชาชนได้รับผลกระทบ 12 820 ครัวเรือน ระดับน้ำทรงตัว 12. ปราจีนบุรี เกิดน้ำท่วมในพื้นที่ 2 อำเภอ ได้แก่ อ.เมืองฯ และ อ.ประจันตคาม รวม 8 ตำบล 50 หมู่บ้าน ประชาชนได้รับผลกระทบ 348 ครัวเรือน ระดับน้ำลดลง สำหรับการแก้ไขปัญหาและให้การช่วยเหลือประชาชนที่ได้รับผลกระทบจากอุทกภัย กรมป้องกันและบรรเทาสาธารณภัย โดยสำนักงานป้องกันและบรรเทาสาธารณภัยจังหวัดได้ประสานจังหวัด องค์กรปกครองส่วนท้องถิ่น และหน่วยงานที่เกี่ยวข้อง ลงพื้นที่ช่วยเหลือผู้ประสบภัยและแก้ไขปัญหาความเดือดร้อนอย่างเร่งด่วน โดยระดมกำลังเจ้าหน้าที่ชุดปฏิบัติการพร้อมเครื่องจักรกลสาธารณภัย อาทิ เครื่องสูบส่งน้ำระยะไกล เครื่องสูบน้ำ รถเคลื่อนย้ายผู้ประสบภัย และรถผลิตน้ำดื่ม เพื่อระบายน้ำบรรเทาความเดือดร้อน และผลิตน้ำดื่มสะอาดแจกจ่ายให้แก่ประชาชนที่ได้รับผลกระทบ หากมีความจำเป็นต้องระบายน้ำออกจากพื้นที่ลงสู่พื้นที่อื่นได้กำชับสำนักงานป้องกันและบรรเทาสาธารณภัยจังหวัดประสานเจ้าหน้าที่ชุดปฏิบัติการดำเนินการโดยคำนึงถึงผลกระทบต่อประชาชนเป็นสำคัญ และเลือกใช้วิธีการที่ส่งผลกระทบกับประชาชนน้อยที่สุด ในส่วนของการเสริมกำลังดูแลให้ความช่วยเหลือประชาชนในจังหวัดเชียงราย กรมป้องกันและบรรเทาสาธารณภัย (ปภ.) ร่วมกับกองทัพบก (ทบ.) สนธิกำลังร่วมส่งเฮลิคอปเตอร์ป้องกันและบรรเทาสาธารณภัย KA-32 จำนวน 2 ลำ พร้อมด้วยเจ้าหน้าที่กู้ภัยประจำ ฮ.ปภ.32 “The Guardian Team” สนับสนุนภารกิจการช่วยเหลือผู้ประสบอุทกภัยในพื้นที่จังหวัดเชียงราย นอกจากนี้ ศูนย์ป้องกันและบรรเทาสาธารณภัย เขต 15 เชียงราย ยังได้ส่งทีมปฏิบัติการพร้อมเครื่องจักรกลสาธารณภัย เข้าร่วมปฏิบัติภารกิจ ให้การช่วยเหลือผู้ประสบภัยในพื้นที่จังหวดเชียงราย ประกอบไปด้วย รถไฟฟ้าส่องสว่างขนาด 200 KVA รถผลิตน้ำดื่ม รถปฏิบัติการเคลื่อนย้ายผู้ประสบภัย รถกู้ภัยเคลื่อนที่เร็ว รถลากเรือเคลื่อนที่เร็ว รถบรรทุกเล็ก เรือท้องแบน อุปกรณ์กู้ภัยทางน้ำ เสื้อชูชีพ และถุงยังชีพ เพื่อให้การช่วยเหลือประชาชนในพื้นที่ นอกจากนี้ ปภ. ยังได้ส่งทีมปฏิบัติการพร้อมเครื่องจักรกลสาธารณภัย ยานพาหนะ จากศูนย์ป้องกันและบรรเทาสาธารณภัยเขตใกล้เคียงและศูนย์ป้องกันและบรรเทาสาธารณภัยเขตภาคอื่นที่ไม่มีสถานการณ์ภัย เข้าร่วมปฏิบัติภารกิจให้การช่วยเหลือผู้ประสบภัยในพื้นที่ภาคเหนือ ประกอบไปด้วย ศูนย์ป้องกันและบรรเทาสาธารณภัย เขต 1 ปทุมธานี เขต 2 สุพรรรณบุรี เขต 3 ปราจีนบุรี เขต 4 ประจวบคีรีขันธ์ เขต 8 กำแพงเพชร เขต 9 พิษณุโลก เขต 10 ลำปาง เขต 16 ชัยนาท และ เขต 17 จันทบุรี โดยใช้พื้นที่ศูนย์ป้องกันและบรรเทาสาธารณภัย เขต 15 เชียงราย เป็นจุดระดมทรัพยากร (staging area) ของกรมป้องกันและบรรเทาสาธารณภัย เพื่อรับมอบภารกิจและกระจายทีมลงช่วยเหลือในพื้นที่ต่าง ๆ ต่อไป ส่วนการสนับสนุนภารกิจการช่วยเหลือผู้ประสบอุทกภัยในพื้นที่ภาคตะวันออกเฉียงเหนือ ปภ. ได้ส่งเฮลิคอปเตอร์ป้องกันและบรรเทาสาธารณภัย KA-32 จำนวน 1 ลำ พร้อมด้วยเจ้าหน้าที่กู้ภัยประจำ ฮ.ปภ.32 “The Guardian Team” ประจำการ ณ จังหวัดอุดรธานี เพื่อเตรียมพร้อมให้การช่วยเหลือผู้ประสบภัยในพื้นที่ภาคตะวันออกเฉียงเหนือ อีกทั้งยังได้ ส่งทีมปฏิบัติการจากศูนย์ป้องกันและบรรเทาสาธารณภัย เขต 7 สกลนคร เขต 14 อุดรธานี และเขต 6 ขอนแก่น เข้าพื้นที่สแตนบายด์สนับสนุนการปฏิบัติภารกิจและกระจายทีมลงช่วยเหลือผู้ประสบภัยในพื้นที่ สำหรับพื้นที่ที่สถานการณ์คลี่คลายแล้ว ได้มีการระดมกำลังเจ้าหน้าที่ฟื้นฟูพื้นที่ประสบภัยให้กลับสู่ภาวะปกติโดยเร็ว เพื่อให้ประชาชนสามารถกลับมาดำเนินชีวิตได้ตามปกติโดยเร็วที่สุด รวมถึงจัดเจ้าหน้าที่เข้าสำรวจและจัดทำบัญชีความเสียหาย เพื่อดำเนินการช่วยเหลือตามระเบียบกระทรวงการคลังฯ ต่อไป ในส่วนของพื้นที่เสี่ยงภัยที่แม้ปัจจุบันยังไม่เกิดสถานการณ์อุทกภัยขึ้น กรมป้องกันและบรรเทาสาธารณภัยได้ประสานจังหวัดให้จัดเจ้าหน้าที่เฝ้าระวังและติดตามสถานการณ์น้ำอย่างใกล้ชิด พร้อมแจ้งเตือนประชาชนทันทีที่มีแนวโน้มเกิดสถานการณ์ภัยในพื้นที่ รวมถึงจัดเตรียมเจ้าหน้าที่ เครื่องมือ อุปกรณ์ และเครื่องจักรกลสาธารณภัยให้พร้อมเข้าเผชิญเหตุและช่วยเหลือประชาชนทันทีที่เกิดสถานการณ์ภัยขึ้น ทั้งนี้ ประชาชนสามารถติดตามรายงานคาดการณ์สาธารณภัยและประกาศการแจ้งเตือนภัยได้ที่แอปพลิเคชัน “THAI DISASTER ALERT” โดยสามารถดาวน์โหลดได้ทั้งระบบ IOS และ Android และหากได้รับความเดือดร้อนจาก สาธารณภัย สามารถแจ้งเหตุและขอความช่วยเหลือทางไลน์ “ปภ.รับแจ้งเหตุ 1784” โดยเพิ่มเพื่อน Line ID @1784DDPM และสายด่วนนิรภัย 1784 ตลอด 24 ชั่วโมง",
     "category": "การเมือง",
     "date": "2024-09-15T03:24:26+00:00",
     "publisher": "Dailynews",
     "url": "https://www.dailynews.co.th/news/3864859/"
}{
     "data": "“เสือแบล็ค ท.พราน49” เปิดเผยมีแผนสร้างค่ายมวยของตัวเองแห่งใหม่ขึ้นที่ย่านแบริ่ง กรุงเทพมหานคร โดยมีวัตถุประสงค์หลักเพื่อช่วยเหลือนักมวยเยาวชนจากต่างจังหวัด ให้มีที่พักพิง และสถานที่ฝึกซ้อมยามเข้ามาล่าฝันในเมืองกรุง  ภาพค่ายมวยศิษย์ดามัน หลังได้รับเงินช่วยเหลือจากโครงการช่วยเหลือ 40 ค่ายมวยขนาดเล็กที่ยากจน ทั่วประเทศไทย ประจำปี 2566 เรียกได้ว่าเป็นนักมวยที่ขึ้นชื่อเรื่องความขยันไม่เป็นสองรองใครสำหรับ “เสือแบล็ค ท.พราน49” นักชกเชื้อสายกะเหรี่ยง จากเพชรบุรี ที่นอกจากจะเป็นนักมวยไทยอาชีพบนเวทีระดับโลก ONE แล้ว นอกสังเวียนเจ้าตัวยังร่วมกับพี่ชาย ช่วยกันทำค่ายมวยศิษย์ดามัน ขึ้นมาที่บ้านเกิด เพื่อช่วยเหลือเยาวชนให้มีที่ฝึกซ้อมมวยไทย ซึ่งค่ายนี้ถือเป็นหนึ่งในค่ายที่ได้รับเงินสนับสนุนจากบิ๊กบอส “ชาตรี ศิษย์ยอดธง” ในโครงการช่วยเหลือ 40 ค่ายมวยขนาดเล็กที่ยากจนทั่วประเทศไทย ประจำปี 2566 อีกด้วย โดยเมื่อเดือนสิงหาคม ที่ผ่านมา “เสือแบล็ค” ได้โพสต์คลิปวิดีโอผ่านเฟซบุ๊กส่วนตัวเสือแบล็ค ยิ้มหวานเปิดเผยว่าตนกำลังมีแผนการที่จะสร้างค่ายมวยของตัวเองอีกแห่งในย่านแบริ่ง กรุงเทพมหานคร ซึ่งปัจจุบันโพสต์ดังกล่าวได้มีแฟน ๆ เข้ามากดไลก์ และคอมเมนต์แสดงความชื่นชมอย่างล้นหลาม ซึ่งล่าสุดเจ้าตัวได้ออกมาอัปเดตถึงความคืบหน้า พร้อมเปิดเผยถึงสาเหตุของการตัดสินใจที่จะสร้างค่ายมวยแห่งนี้ขึ้นมา  เสือแบล็ค พาดูสถานที่ก่อสร้างค่ายศิษย์ดามันเสือแบล็คมวยไทย “ความคืบหน้าการก่อสร้างค่ายมวยตอนนี้กำลังอยู่ในระหว่างทำเรื่องขอใบอนุญาตก่อสร้างครับ คาดว่าจะต้องใช้เวลาอีกสักพักถึงจะเริ่มก่อสร้างได้ และผมจะตั้งชื่อค่ายนี้ว่า ค่ายศิษย์ดามันเสือแบล็คมวยไทย ครับ” “สาเหตุที่ผมตัดสินใจลงทุนสร้างค่ายมวยนี้ขึ้นมา เพราะผมอยากช่วยเหลือน้อง ๆ นักมวยต่างจังหวัด เข้ามาชกมวยในกรุงเทพฯ มากขึ้นครับ ผมรู้ว่ามีน้อง ๆ หลายคนยังไม่กล้าเข้าเมืองกรุง เพราะกังวลเรื่องค่าที่พัก ซึ่งถ้าผมทำค่ายเสร็จเมื่อไหร่ น้อง ๆ สามารถมาพักเก็บตัวซ้อมที่ค่ายผมฟรี ๆ ได้เลยครับ ผมไม่อยากให้น้อง ๆ นักมวยรุ่นใหม่เป็นเหมือนผมในอดีตที่ไม่กล้าเข้าเมืองกรุง เพราะไม่มีที่พักพิงครับ”  สำหรับ “เสือแบล็ค” ปัจจุบันกำลังเก็บตัวฟิตซ้อมอยู่ที่ค่ายวีระศักดิ์เล็ก มวยไทยยิม เพื่อเตรียมความพร้อมให้ถึงขีดสุด ก่อนขึ้นสังเวียนไฟต์สำคัญ พบกับ “ซ้ายอุกกาบาต” กุหลาบดำ สจ.เปี๊ยกอุทัย ในกติกามวยไทย รุ่นแบนตัมเวต (135-145 ป.) ในศึกใหญ่ประจำไตรมาส 3ONE ลุมพินี 81ที่จะจัดขึ้น ณ สนามมวยเวทีลุมพินี (รามอินทรา) ในวันศุกร์ที่ 27 ก.ย.นี้ สำหรับศึก ONE ลุมพินี 81 บัตรเข้าชมในสนามจำหน่ายหมดแล้ว หากท่านใดที่ซื้อบัตรไม่ทัน สามารถรับชมได้โดยไม่เสียค่าใช้จ่ายผ่านทางช่อง 7HD กด 35 ออกอากาศเวลา 20.30 – 23.30 น. ส่วนทางเฟซบุ๊กONE Championship Thailand& ยูทูบONE Championshipรับชมได้ตั้งแต่คู่แรกเริ่มเวลา 19.30 น. และทางWatch.onefc.comออกอากาศคู่แรกจนจบการแข่งขั ",
     "category": "มวยไทย",
     "date": "2024-09-15T03:34:36+00:00",
     "publisher": "Dailynews",
     "url": "https://www.dailynews.co.th/news/3864995/"
}{
     "data": "เมื่อวันที่ 15 ก.ย. นายพายัพ ปั้นเกตุ อดีตสส .พรรคเพื่อไทย เปิดเผยว่า กรณีที่นายพร้อมพงศ์ นพฤทธิ์ อดีตโฆษกพรรคเพื่อไทย ออกมายื่นตรวจสอบพล.อ.ประวิตร วงษ์สุวรรณ หัวหน้าพรรคพลังประชารัฐ ในประเด็นคลิปหลุด จากการเปิดเผยของรายการเจาะลึกทั่วไทย Inside Thailand ทางช่อง9 MCOT โดยยื่นคำร้อง ต่อ ปปช.-กกต. จนเป็นที่สนใจของพี่น้องประชาชน ที่มีความกังขาในเรื่องคลิปที่หลุดมา ว่าส่อผิดกฎหมาย หรือไม่ ตนเฝ้าดูการตรวจสอบของพร้อมพงศ์ ที่จะนำนายทหารแก่หัวหน้าพรรคการเมือง เข้าสู่กระบวนการยุติธรรมเพื่อให้ ถอดถอนจากตำแหน่ง ส.ส. ตัดสิทธิ์ทางการเมือง รวมถึง ยุบพรรค พลังประชารัฐ ซึ่งศาลรัฐธรรมนูญ และศาลฎีกาแผนกคดีอาญาผู้ดำรงตำแหน่งทางการเมืองจะได้พิจารณา วินิจฉัยต่อไป นายพายัพ กล่าวด้วยว่า ทั้งนี้หากพิจารณากันถึงพยานหลักฐานน่าจะชัดเจน เพราะมีคนระดับปลัดกระทรวง มหาดไทย ออกมายอมรับ คลิปที่เผยแพร่นั้น เป็นคลิปที่ได้พูดคุยกับพล.อ.ประวิตร เปรียบเสมือนใบเสร็จที่บรรดาลูกหาบ สารพัดโฆษก และรองโฆษกอย่างนายสามารถ เจนชัยจิตรวนิช ออกมาตะแบงเถียง ข้างข้างคูๆ ว่าเป็นคลิปที่ทำขึ้นโดยใช้ปัญญาประดิษฐ์ หวังดิสเครดิต พลเอกประวิตร แต่นายสามารถ ยิ่งพยายามชี้แจงเท่าใด น่าจะทำให้พลเอกประวิตร ถูกลดความน่าเชื่อถือลง มากขึ้นเท่านั้น เพราะสังคมไม่เชื่อนายสามารถ งานกลับยิ่งเข้าพลเอกประวิตร มากขึ้น ลักษณะน่าจะบริวารเป็นพิษ ปากพาจน ยิ่งนายสามารถออกมาโจมตี ตัวบุคคลอย่างนายพร้อมพงศ์ซึ่งทำเพื่อประโยชน์สาธารณะ “ ออกมาด้อยค่านายพร้อมพงศ์ของนายสามารถ สามารถบอกเลยว่า ห่างชั้นกันมาก อย่ามาเบี่ยงประเด็น และดูเหมือน นายสามารถน่าจะ ไม่มีองค์ความรู้ ทางกฎหมาย หรือระเบียบบริหารราชการแผ่นดิน และไม่ติดตามข่าวสาร บ้านเมืองเอาเสียเลย ยิ่งพูด โจมตี ถึงชั้น 14 และอดีตนายกทักษิณ ชินวัตร แล้วดูเลอะเทอะ ไร้สาระ มั่ว นายสามารถไม่รู้หรือ ว่าเรื่องชั้น 14 เค้าเข้าสู่กระบวนการตรวจสอบแล้ว ของผู้ มีหน้าที่ คงเหลือแต่ลุงแก่ๆ ที่คราวนี้ไม่รู้ว่าจะแก้ตัวอย่างไรแหวนแม่ นาฬิกาเพื่อนคงเอาบทนี้มาใช้ไม่ได้อีกแล้ว เพราะเห็นเสียงทวงเงิน แทรกแซงการแต่งตั้งข้าราชการ และของบหลวง หลักฐานชัดๆอย่างนี้ นายสามารถ คงต้อง หาเวลา ไป ปรึกษาผู้รู้ หลายๆคนคิดวิธีการแก้ตัวหามุขใหม่ๆ ให้ลุงดีกว่า มากกว่าจะมาโชว์ความไร้เดียงสา ทางการเมือง”นายพายัพ กล่าว",
     "category": "การเมือง",
     "date": "2024-09-15T03:35:57+00:00",
     "publisher": "Dailynews",
     "url": "https://www.dailynews.co.th/news/3864958/"
}{
     "data": "ที่บริเวณถนนคนเดินศรีสะเกษ (มารี-หนองแคน) อำเภอเมืองศรีสะเกษ จังหวัดศรีสะเกษ นายอนุพงศ์ สุขสมนิตย์ ผู้ว่าราชการจังหวัดศรีสะเกษ เป็นประธานในพิธีเปิดโครงการลานวัฒนธรรมศรีสะเกษสร้างสรรค์ ถนนสายวัฒนธรรมสร้างสุข ประจำปี 2567 เพื่ออนุรักษ์ สืบสาน ศิลปวัฒนธรรม สี่เผ่าไทศรีสะเกษ เพื่อให้เด็กเยาวชน และชุมชนได้แสดงออกถึง ภูมิปัญญาทางวัฒนธรรม ตลอดจนเพื่อให้เกิดการพัฒนาพื้นที่บริเวณตลาดถนนคนเดินศรีสะเกษ นายวิทยา วิรารัตน์ ประธานสภาวัฒนธรรมจังหวัดศรีสะเกษ กล่าวว่า สภาวัฒนธรรมจังหวัดศรีสะเกษ ร่วมกับสำนักงานวัฒนธรรมจังหวัดศรีสะเกษ สภาวัฒนธรรมอำเภอทุกอำเภอ และเครือข่ายทางวัฒนธรรม กำหนดจัดกิจกรรมจำนวน 6 ครั้ง ในระหว่างวันที่ 14 กันยายน – 19ตุลาคม 2567 (ทุกวันเสาร์) โดยได้รับการสนับสนุนงบประมาณจากกรมส่งเสริมวัฒนธรรม กระทรวงวัฒนธรรม โดยมีกิจกรรมประกอบด้วยการจัดนิทรรศการทุนทางวัฒนธรรมสี่ชนเผ่า (ลาว เขมร กูย เยอ) การจัดนิทรรศการศิลปะร่วมสมัยของศิลปินท้องถิ่น ในจังหวัดศรีสะเกษ การจัดแสดงผลิตภัณฑ์ช่างฝีมือท้องถิ่น อาหารท้องถิ่น และผลิตภัณฑ์ทาง วัฒนธรรมสี่เผ่าไทศรีสะเกษ (ลาว เขมร กูย เยอ) จากเครือข่ายสภาวัฒนธรรมอำเภอ 22อำเภอ การแสดงศิลปวัฒนธรรมของสถานศึกษาในจังหวัดศรีสะเกษ นายอนุพงศ์ สุขสมนิตย์ ผู้ว่าราชการจังหวัดศรีสะเกษ กล่าวว่า ขอชื่นชมสภาวัฒนธรรมจังหวัดศรีสะเกษ และภาคีเครือข่ายทางวัฒนธรรม ที่ได้นำเอกลักษณ์ทางวัฒนธรรมของท้องถิ่นมาจัดแสดงเพื่อให้เห็นถึงวิถีชีวิต ศิลปะและวัฒนธรรม ภูมิปัญญาท้องถิ่น จัดการเรียนรู้ โดยการสาธิตเพื่อถ่ายทอดอย่างเป็นรูปธรรมให้เป็นวัฒนธรรมสร้างสรรค์ ก่อให้เกิดคุณค่าทางสังคม และส่งเสริมสนับสนุนอนุรักษ์ สืบทอดมรดกภูมิปัญญาทางวัฒนธรรมของท้องถิ่นมิให้สูญหาย เป็นการนำทุนทางวัฒนธรรมของพื้นที่มาส่งเสริมการท่องเที่ยว และสร้างมูลค่าเพิ่มทางเศรษฐกิจของจังหวัดศรีสะเกษให้ยั่งยืนต่อไป",
     "category": "ท้องถิ่น",
     "date": "2024-09-15T03:42:10+00:00",
     "publisher": "Dailynews",
     "url": "https://www.dailynews.co.th/news/3865026/"
}{
     "data": " เมื่อวันที่ 15 ก.ย. ใกล้เข้ามาทุกทีสำหรับการออกสลากกินแบ่งรัฐบาล งวด 16 ก.ย.ซึ่ง “เดลินิวส์ออนไลน์” ก็ได้นำเลขเด็ดจากสำนักเพจดังมาฝากกันอีกเช่นเคย นั่นก็คือ เพจเพชรกล้า เด็กชายนำโชค ล่าสุดก็ไม่ได้ปล่อยให้แฟนคลับรอนาน ได้มีการปล่อยเลขเด็ดออกมาทั้ง 3 ตัวและ 2 ตัว แถมยังมีเลขปิงปองน้องเพชรกล้า  บอกได้เลยว่าจัดเต็มกันสุดๆ ไปเลย มาดูกันเลยว่ามีเลขเด็ดอะไรบ้าง เลขตาราง น้องเพชรกล้า เด็กชายนำโชค เลขปิงปอง 280",
     "category": "ทั่วไทย",
     "date": "2024-09-15T03:43:03+00:00",
     "publisher": "Dailynews",
     "url": "https://www.dailynews.co.th/news/3864975/"
}{
     "data": "“ช้างศึก” ฟุตซอลทีมชาติไทย ทำผลงานยอดเยี่ยม ชนะ โครเอเชีย 2-1 จาก มูฮัมหมัด อุสมานมูซา กับ รณชัย จูงวงษ์สุข นัดเปิดสนามฟุตซอลโลก กลุ่ม B ที่อุซเบกิสถาน โอกาสเข้ารอบสดใสทันที จากการแข่งขันวันที่ 14 ก.ย. 67 นับเป็นการเอาชนะทีมจากยุโรปได้เป็นครั้งแรกของไทย ในศึกฟุตซอลโลก 24 ปี รวม 10 นัด อีกคู่กลุ่มเดียวกัน บราซิล ถล่ม คิวบา 10-0 มาร์เซล กับ มาร์ลอน ทำแฮตทริก นัดต่อไปของไทย พบ คิวบา วันที่ 17 ก.ย. เวลาไทย 19.30 น. และวันที่ 20 ก.ย. ไทย พบ บราซิล เวลาไทย 19.30 น. ถ่ายทอดสด ทีสปอร์ตส์ 7 สำหรับรอบแรกคัดทีมอันดับ 1-2 กับอันดับ 3 ดีสุด 4 ทีมจาก 6 กลุ่ม เข้ารอบ 16 ทีมสุดท้าย ทำให้โอกาสเข้ารอบของ ช้างศึก ค่อนข้างสดใส หากชนะ คิวบา ก็จะลิ่วทันที “บิ๊กป๋อม” อดิศักดิ์ เบ็ญจศิริวรรณ อุปนายกสมาคมกีฬาฟุตบอลฯ กล่าวว่า นับเป็นชัยชนะประวัติศาสตร์ เกมแรกยากเสมอ และกับทีมยุโรปก็ไม่เคยชนะ โครเอเชียแกร่งมาก รูปร่างสูงใหญ่ สิ่งที่ตนภาคภูมิใจ เพราะทุกคนต่อสู้อย่างกล้าหาญ ทุ่มเทสุดหัวใจทุกคน เล่นตามแผนเกือทุกประการ “จากความรู้สึกของคนที่ทำฟุตซอลมานาวนาน เกมนี้จะเป็นเกมหนึ่งที่อยู่ในความทรงจำ เป็น 3 แต้มที่ล้ำค่ามากๆ” บิ๊กป๋อม กล่าวต่อไปว่า อีก 2 นัดในรอบแรกจะสำคัญ กับคิวบาประมาทไม่ได้ เจอกันในฟุตซอลโลกโคลอมเบีย 2016 เกมออกมายุ่งยากมาก ตาม 3-4 ครั้ง จนกลับมาชนะท้ายๆ เป็นบทเรียนสำคัญ และคิวบาพัฒนามา อุ่นเครื่องทีมชั้นนำหลายทีม เพิ่งเล่นบราซิล จะเป็นเกมที่ต้องละเอียดที่สุด ในการลงเล่น ต้องเล่นตามแทคติก เอาจุดเด่นมาทำให้แมตช์ 2 ทำได้ตามเป้าหมาย เพื่อการันตีการเข้ารอบ โดยการเจอกันในฟุตซอลโลก โคลอมเบีย เมื่อ 8 ปี ก่อนนั้น คิวบา ออกนำก่อนถึง 3-0 ก่อนไทย ชนะ 8-5 ศุภวุฒิ เถื่อนกลาง ทำแฮตทริก ขณะที่ จิรวัฒน์ สอนวิเชียร ยิง 2 ประตู นายอดิศักดิ์ กล่าวว่า สำหรับเกมแรกมีโบนัสให้นักเตะ 1 ล้านบาท จากสมาคมกีฬาฟุตบอลแห่งประเทศไทย  ตนเอง และผู้จัดการทีมและจะมีอีกในนัดต่อๆ ไป",
     "category": "ทีมชาติไทย",
     "date": "2024-09-15T03:47:01+00:00",
     "publisher": "Dailynews",
     "url": "https://www.dailynews.co.th/news/3864983/"
}{
     "data": "เมื่อ14 ก.ย.ที่ผ่านมา ผู้สื่อข่าวรายงานว่า นายนิรัตน์ พงษ์สิทธิถาวร ผวจ.เชียงใหม่ พร้อมด้วยนางกุสุมาล พงษ์สิทธิถาวร ลงพื้นที่ตรวจสอบความเสียหายและช่วยเจ้าหน้าที่ทำความสะอาด พร้อมทั้งให้กำลังใจผู้ประสบอุทกภัย ในพื้นที่บ้านใหม่หมอกจ๋าม หมู่ที่ 8 ต.ท่าตอน อ.แม่อาย จ.เชียงใหม่ สำหรับบ้านใหม่หมอกจ๋าม ได้รับผลกระทบ3 จุด ซึ่งเป็นจุดที่อยู่ติดริมน้ำกก และเป็นพื้นที่ลุ่มน้ำ ทำให้น้ำไหลเข้าท่วมบ้านเรือนประชาชนรวม 180 หลังคาเรือน โดยขณะนี้ปริมาณน้ำได้ลดระดับลงแล้ว เหลือไว้เพียงแต่โคลน และทราย โอกาสนี้ นายนิรัตน์ ผวจ.เชียงใหม่ ได้นำหน่วยงานที่เกี่ยวข้อง เข้าไปช่วยชาวบ้านฉีดล้างโคลนบริเวณหน้าบ้าน ทำความสะอาดข้าวของที่จมอยู่กับโคลน โดยการนำออกมาล้าง และพบปะพูดคุยให้กำลังใจชาวบ้าน พร้อมทั้งมอบอาหารกลางวันแก่กำลังพล และเน้นย้ำให้ทุกๆหน่วย เร่งช่วยเหลือประชาชนผู้ได้รับผลกระทบ ฟื้นฟูให้กลับมาเป็นปกติให้เร็วที่สุด นอกจากนี้ยังได้กำชับอีกว่า ประชาชนจะต้องมีอาหารการกินทุกมื้อจะต้อง “ไม่หิว ไม่หาย ไม่ตาย ไม่เจ็บ”",
     "category": "ทั่วไทย",
     "date": "2024-09-15T03:48:05+00:00",
     "publisher": "Dailynews",
     "url": "https://www.dailynews.co.th/news/3865034/"
}{
     "data": "เมื่อเวลา 08.09 น. วันที่ 15 ก.ย. 67 ที่หน่วยเลือกตั้งที่ 77 อาคารพุทธรักษา โรงเรียนเทศบาล 2 (วัดคูหาสวรรค์) อ.เมือง จ.พิษณุโลก นายณฐชนน ชนะบูรณาศักดิ์ หรือ โฟล์ค ผู้สมัครสมาชิกสภาผู้แทนราษฎร พิษณุโลก เขต 1 หมายเลข 1 พรรคประชาชน ได้เดินทางมาลงคะแนนตั้งแต่เช้า ซึ่ง โฟล์ค อันดับเลือกตั้งที่ 58 ของหน่วยเลือกตั้งที่ 77 เขตเลือกตั้งที่ 1 พิษณุโลก หน่วยนี้มีผู้ใช้สิทธิจำนวน 503 คน โดยโฟล์ค ได้เดินทางมาพร้อมกับครอบครัว 5 คน มีอาม่า พ่อแม่ และน้องสาว หลังจากเข้าคูหาลงคะแนนเสร็จเรียบร้อยได้เดินทางกลับโดยไม่ได้กล่าวอะไร ทั้งนี้ ในเวลา 18.00 น. ของวันนี้ พรรคประชาชน เปิดให้สื่อมวลชนเข้าปักหลักรอรายงานผล ณ ห้องวอร์รูม ชั้น 1 โรงแรมหรรษนันท์ อ.เมือง จ.พิษณุโลก จากนั้นเวลา 20.00 น. ศรายุทธิ์ ใจหลัก เลขาธิการพรรคประชาชน พริษฐ์ วัชรสินธุ สส. พรรคประชาชน และณฐชนน ชนะบูรณาศักดิ์ ผู้สมัคร สส.พิษณุโลก เขต 1 ร่วมแถลงข่าวผลการเลือกตั้ง ขณะที่ เวลา 09.09 น. นายจเด็ศ จันทรา หรือ บู้ ผู้สมัครหมายเลข 2 พรรคเพื่อไทย พร้อมด้วย นายอนุสรณ์ เอี่ยมสะอาด สส.บัญชีรายชื่อพรรคเพื่อไทย เดินทางมาเป็นพี่เลี้ยงให้กำลังใจ โดย บู้ จเด็ศ ได้เดินทางมาใช้สิทธิเลือกตั้งที่หน่วยเลือกตั้งที่ 9 หมู่ 3 ต.บ้านคลอง อ.เมือง จ.พิษณุโลก ซึ่งสถานที่เลือกตั้งบริเวณศาลาโรงทานวัดสุดสวาสดิ์ อันดับเลือกตั้งที่ 1141 สำหรับหน่วยนี้ มีผู้มีสิทธิลงคะแนน ทั้งหมด 1 158 คน โดยบรรยากาศที่ บู้ จเด็ศ มาถึง ได้มีประชาชนเข้าแถวต่อคิวและให้สตรีเข้าใช้สิทธิก่อน หลังจากใช้สิทธิเสร็จ ได้เดินมาทักทายพี่น้องสื่อมวลชน ด้วยใบหน้าตายิ้มแย้มแจ่มใส บอกว่าไม่ได้มีความกังวลใจอะไร นอนหลับสนิท เต็มอิ่มมาก ตอนเย็น หลังปิดหีบ 17.00 น. จะได้รวมตัวที่ร้านรับรอง หน้า สภ.เมืองพิษณุโลก เพื่อรอลุ้นผลคะแนนเลือกตั้งอีกครั้ง สำหรับผลการนับคะแนนยังไม่เป็นทางการ จะนับที่หน่วยลือกตั้ง และนำผลคะแนนไปรวมกันที่ อ.เมืองพิษณุโลก คาดว่าจะทราบผลภายใน 21.00 น. วันนี้",
     "category": "การเมือง",
     "date": "2024-09-15T03:51:04+00:00",
     "publisher": "Dailynews",
     "url": "https://www.dailynews.co.th/news/3864997/"
}{
     "data": "จากกรณีที่เกิดน้ำท่วมใหญ่ในหลายพื้นที่ของจังหวัดเชียงราย จนมีประชาชนได้รับผลกระทบอย่างมากมาย ทำให้มีหลายหน่วยงานระดมกำลังและสิ่งของบรรเทาทุกข์เข้าช่วยเหลือตามที่สื่อได้เผยแพร่ออกไป ตามที่ข่าวเสนอไปก่อนหน้านี้ เมื่อวันที่ 15 ก.ย. 67 ผู้สื่อข่าวรายงานว่า มีผู้ใช้เฟซบุ๊ก “Huizhen Xu” ที่อยู่ในพื้นที่ประสบภัยน้ำท่วมได้ออกมาโพสต์ข้อความระบายถึงเหตุการณ์น้ำท่วมแม่สาย จ.เชียงราย ลงในเฟซบุ๊ก หลังเหตุการณ์น้ำท่วมในครั้งนี้ ไม่มีการประกาศเตือน และเพียงไม่กี่ชั่วโมงน้ำก็ท่วมมิดถึงหลังคาบ้าน ชี้แม่น้ำสาย“ถูกรุกล้ำทางน้ำทั้งจากไทยและพม่า สิ่งปลูกสร้างขวางทางน้ำมากขึ้นทุกปี” โดยเจ้าของโพสต์ ระบุข้อความว่า“ดิฉันอยู่ในพื้นที่น้ำท่วม จะเล่าเหตุการณ์ให้ฟังค่ะ เพราะ อยากให้มีการตระหนักถึงการเตือนภัย และ การกระจายอำนาจจากส่วนกลางสู่ท้องถิ่น” ขอบคุณข้อมูล : Huizhen Xu",
     "category": "ทั่วไทย",
     "date": "2024-09-15T03:54:36+00:00",
     "publisher": "Dailynews",
     "url": "https://www.dailynews.co.th/news/3864780/"
}{
     "data": "เมื่อวันที่ 15 ก.ย. 67 นายไพบูลย์ นิติตะวัน เลขาธิการพรรคพลังประชารัฐ (พปชร.) เปิดเผยว่า ตามที่ได้ให้สัมภาษณ์ว่าจะยื่นฟ้องดำเนินคดีนายดนัย เอกมหาสวัสดิ์ ผู้จัดรายการ “เจาะลึกทั่วไทย Inside Thailand”  รักษาการผู้อำนวยการใหญ่ และ สถานีโทรทัศน์ช่อง 9 MCOT ต่อศาลอาญา ในข้อหาหมิ่นประมาทด้วยการโฆษณา จากกรณีเผยแพร่คลิปเสียงหลุด โดยประชาชนทั่วไปเข้าใจว่าเป็นเสียงของนายไพบูลย์ทำให้เสียชื่อเสียง ถูกดูหมิ่น หรือถูกเกลียดชัง และคลิปเสียงดังกล่าวมีที่มาที่ไม่ชอบด้วยกฎหมาย รายการ “เจาะลึกทั่วไทย Inside Thailand” ออกอากาศทางสถานีโทรทัศน์ช่อง 9 นายไพบูลย์ กล่าวว่า นอกจากข้อหาหมิ่นประมาทนายไพบูลย์ ด้วยการโฆษณาแล้ว จะฟ้องบุคคลทั้ง 3 ในข้อหากระทำความผิด ตามประกาศคณะปฏิรูปการปกครองในระบอบประชาธิปไตย อันมีพระมหากษัตริย์ทรงเป็นประมุข  ฉบับที่ 21 เรื่อง ห้ามการดักฟังทางโทรศัพท์หรือเครื่องมือสื่อสารใด ข้อ 2 ซึ่งบัญญัติว่า ผู้ใดรับรู้ข้อความที่ได้มาจากการกระทำความผิดตาม ข้อ 1 ใช้ประโยชน์หรือเปิดเผยข้อความนั้นต่อผู้อื่นโดยไม่มีอำนาจโดยชอบด้วยกฎหมายต้องระวางโทษจำคุกไม่เกิน 5 ปี หรือปรับไม่เกินหนึ่งแสนบาท หรือทั้งจำทั้งปรับ เพิ่มในคำฟ้องเป็นอีกฐานความผิดด้วย นายไพบูลย์ กล่าวต่อว่า  ซึ่งกฎหมายดังกล่าวข้างต้น ถึงแม้ว่าในปัจจุบันได้มีการประกาศใช้รัฐธรรมนูญแห่งราชอาณาจักรไทย พ.ศ. 2560 แล้ว แต่ประกาศคณะปฏิรูปฯ ดังกล่าว ยังไม่มีกฎหมายบัญญัติเอาไว้โดยชัดแจ้งหรือโดยปริยายให้ยกเลิกแต่อย่างใด ดังนั้นประกาศคณะปฏิรูปดังกล่าว ยังคงเป็นกฎหมายใช้บังคับได้อยู่จวบจนถึงปัจจุบัน เทียบคำพิพากษาศาลฎีกาที่ 1234/2523.",
     "category": "การเมือง",
     "date": "2024-09-15T03:56:50+00:00",
     "publisher": "Dailynews",
     "url": "https://www.dailynews.co.th/news/3864972/"
}{
     "data": "เป็นอีกหนึ่งข่าวความเศร้าสูญเสีย ท่ามกลางสถานการณ์น้ำท่วมใหญ่ที่ จ.เชียงราย ซึ่งทั้งประชาชน อาสากู้ภัย รวมไปถึงหน่วยงานต่างๆ ได้พยายามระดมกำลังช่วยเหลือพี่น้องประชาชนที่กำลังเดือดร้อนอยู่ในขณะนี้เป็นอย่างมาก แต่ล่าสุดเมื่อวันที่ 15 ก.ย. โลกออนไลน์ต่างเศร้าอาลัยไปตามๆ กัน ภายหลังจากที่ผู้ใช้เฟซบุ๊ก@Dolchanok Punyodyana ได้ออกมาเผยข่าวเศร้าภายหลังจากที่ต้องสูญเสีย“คุณเอ็ด”อาสากู้ภัยจากมูลนิธิ ดิ อาร์ค โดยเขาเล่าเหตุการณ์ที่เกิดขึ้นระบุว่า หลังเสร็จภารกิจเรากลับเข้าโรงแรมนั่งทานข้าวกัน มันเป็นอาหารที่อร่อย เอ็ดทานเยอะมาก“เอ็ดบ่นว่าตัวเองน่าจะกรดไหลย้อนขอตัวกลับห้องก่อน”เราก็นั่งคุยกับลุงดิ๊บต่ออีกซัก 1 ชม. ก็แยกย้ายกันกลับห้อง ไม่นานลุงดิ๊บโทรมาว่าพี้ต้อย เอ็ดไม่หายใจ เรากับน้องอีกคนวิ่งไปอย่างเร็ว ไปถึงพบเอ็ดตัวเริ่มซีดหยุดหายใจ เราก็ทำ CPR น้องอีกคนวิ่งไปตามกู้ภัยเพราะในรีสอร์ทมีแต่กู้ภัยพัก มีน้องๆนับ 10 คนมาช่วยกันเอารถกู้ชีพพาไปส่ง รพ.แม่สาย“แต่ด้วยเวลาที่หยุดหายใจนานเกินไปเอ็ดได้จากพวกเราไปอย่างสงบ ใครรู้จักลุงดิ๊บ  เอส จากมูลนิธิ ดิ อาร์ค ร่วมกันไว้อาลัยให้เพื่อนเราด้วยกัน” อย่างไรก็ตาม ภายหลังจากที่โพสต์ดังกล่าวเผยแพร่ออกไป ต่างมีชาวเน็ตเข้ามาแสดงความเสียใจ และอาลัยต่อการจากไปของ “คุณเอ็ด” อีกหนึ่งกู้ภัยที่ตั้งใจช่วยเหลือคนไทยที่เดือดร้อน พร้อมขอยกย่องคุณงามความดีทีคุณเอ็ดทำอีกด้วย.. ขอบคุณภาพและข้อมูลจาก@Dolchanok Punyodyana @วัดเวฬุวนาราม",
     "category": "ทั่วไทย",
     "date": "2024-09-15T04:03:15+00:00",
     "publisher": "Dailynews",
     "url": "https://www.dailynews.co.th/news/3865097/"
}{
     "data": "สำนักข่าวต่างประเทศรายงานจากกรุงโตเกียว ประเทศญี่ปุ่น เมื่อวันที่ 15 ก.ย. ว่าสำนักงานอุตุนิยมวิทยาแห่งชาติญี่ปุ่น (เจเอ็มเอ) รายงานว่า ไต้ฝุ่นเบบินคากำลังเคลื่อนเข้าใกล้หมู่เกาะอามามิ ตั้งอยู่ระหว่างเกาะโอกินาวา กับเกาะคิวชู ด้วยความเร็วลมกระโชกสูงสุด 198 กิโลเมตรต่อชั่วโมง ก่อให้เกิดความเสี่ยงดินถล่ม และฝนตกหนัก จึงขอให้ประชาชนในพื้นที่เสี่ยงอพยพ โดยเฉพาะผู้สูงอายุ ขณะเดียวกัน เจเอ็มเอคาดการณ์ ว่าพายุเบบินคาจะขึ้นฝั่งบริเวณนครเซี่ยงไฮ้ ทางตะวันออกของจีน ภายในช่วงเช้าของวันจันทร์ที่ 16 ก.ย. ตามเวลาท้องถิ่น Typhoon Bebinca  also known as Typhoon No. 13  is approaching Amami-Oshima Island in Kagoshima Prefecture with a maximum wind speed of 90 kph as of 3 p.m. on Saturday.https://t.co/W984FRY8Fjpic.twitter.com/ycgvmx05sl ทั้งนี้ ผู้เชี่ยวชาญวิเคราะห์ไปในทางเดียวกัน ว่าภาวะความเปลี่ยนของสภาพอากาศโลกที่มีความผันผวนมากยิ่งขึ้น เพิ่มความเสี่ยงของการที่ญี่ปุ่นจะเผชิญกับฝนตกหนักมากขึ้น เนื่องจากสภาพอากาศอุ่นมีความชื้นมากกว่า ย้อนกลับไปเมื่อเดือน ส.ค. ที่ผ่านมา ญี่ปุ่นเผชิญกับอิทธิพลรุนแรงของไต้ฝุ่น “อ็อมปึล” ส่งผลให้มีผู้เสียชีวิตอย่างน้อย 6 ราย. เครดิตภาพ : AFP",
     "category": "ต่างประเทศ",
     "date": "2024-09-15T04:04:52+00:00",
     "publisher": "Dailynews",
     "url": "https://www.dailynews.co.th/news/3865056/"
}{
     "data": "สำนักข่าวต่างประเทศรายงานจากเมืองย่างกุ้ง ประเทศเมียนมา เมื่อวันที่ 15 ก.ย.ว่าโกลบอล นิว ไลต์ ออฟ เมียนมา ซึ่งเป็นสื่อกระบอกเสียงของรัฐบาลทหารเมียนมา รายงานจำนวนผู้เสียชีวิตจากอุทกภัยครั้งใหญ่ในประเทศ ซึ่งเป็นอิทธิพลจากไต้ฝุ่น “ยางิ” ที่พาดผ่านเวียดนามในเดือนนี้ เพิ่มขึ้นเป็นอย่างน้อย 74 ราย แต่ยังมีผู้สูญหายอีกอย่างน้อย 29 คน จึงมีความเป็นไปได้สูงมาก ว่าจำนวนผู้เสียชีวิตจะเพิ่มขึ้นอีก Floods in Myanmar following heavy rainfall from Typhoon Yagi forced hundreds of thousands of people to evacuate. Some villagers even rode elephants to safety.pic.twitter.com/TeQigU7SlD ขณะเดียวกัน มีรายงานว่า บ้านเรือนมากกว่า 65 000 หลัง และเขื่อนอีกอย่างน้อย 5 แห่งในเมียนมา ได้รับความเสียหายจากภัยพิบัติครั้งนี้ นอกจากนั้น ประชาชนอีกมากกว่า 235 000 คน ต้องอพยพออกจากที่อยู่อาศัย ด้านสำนักงานอุตุนิยมวิทยาแห่งชาติเมียนมารายงานว่า ระดับน้ำในแม่น้ำสะโตงและแม่น้ำพะโค ซึ่งไหลผ่านภาคกลางและภาคใต้ของประเทศ ยังคงสูงอยู่ในระดับอันตราย และมีความเสี่ยงเอ่อล้นไหลเข้าท่วมบ้านเรือนประชาชน ขณะที่หน่วยงานหลายแห่งเตือนภัยประชาชนในพื้นที่เสี่ยง ให้ขนย้ายสิ่งของขึ้นสู่พื้นที่สูง และอพยพ ทั้งนี้ พล.อ.มิน อ่อง หล่าย ผู้บัญชาการทหารสูงสุดและผู้นำรัฐบาลทหารเมียนมา มีคำสั่งให้เจ้าหน้าที่หน่วยงานรัฐติดต่อประสานงานกับหน่วยงานต่างชาติ เพื่อขอความสนับสนุนทั้งในด้านการกู้ภัย และการมอบความช่วยเหลือให้แก่ประชาชน ในพื้นที่ประสบอุทกภัย ถือเป็นความเคลื่อนไหวซึ่งเกิดขึ้นยากมาก ที่รัฐบาลทหารเมียนมาจะขอความช่วยเหลือด้านมนุษยธรรมจากภายนอก ย้อนกลับไปเมื่อปี 2551 เมียนมาได้รับความเสียหายอย่างรุนแรงเป็นวงกว้าง จากอิทธิพลของไซโคลน “นาร์กิส” ซึ่งคร่าชีวิตประชาชนไม่ต่ำกว่า 138 000 ราย ตอนแรกรัฐบาลทหารเมียนมาในเวลานั้นยืนกรานปฏิเสธความช่วยเหลือจากต่างประเทศ แต่ยินยอมในเวลาต่อมา หลังถูกกดดันอย่างหนักจากหลายฝ่าย. เครดิตภาพ : AFP",
     "category": "ต่างประเทศ",
     "date": "2024-09-15T04:07:41+00:00",
     "publisher": "Dailynews",
     "url": "https://www.dailynews.co.th/news/3864926/"
}{
     "data": "เรียกได้ว่าเป็นสถานการณ์ที่ประชาชนชาวไทยให้ความสนใจ และส่งความห่วงใยกันอย่างต่อเนื่อง สำหรับสถานการณ์ฝนตกหนักต่อเนื่อง ในพื้นที่จังหวัดเชียงราย ส่งผลให้เกิดอุทกภัยขึ้นในพื้นที่ ประชาชนได้รับความเดือดร้อน และเสียหายเป็นจำนวนมาก หลายหน่วยงานทั้งภาครัฐและเอกชน ต่างก็รวมใจกัน ร่วมส่งกำลังใจให้กับพี่น้องผู้ประสบภัยอย่างคับคั่ง ทั้งร่วมบริจาคสิ่งของ บริจาคเงิน หรือวัตถุดิบอาหาร รวมไปถึงเดินทางไปช่วยเหลือผู้ประสบภัยถึงพื้นที่ ตามที่เสนอข่าวไปแล้วนั้น เมื่อวันที่ 15 ก.ย. 67 ผู้สื่อข่างรายงานว่า มีผู้ใช้เฟซบุ๊ก ”Pom Peangmung“ ได้โพสต์คลิปวิดีโอสุดใจฟูลงในกลุ่ม “ชุมชนคนแม่” หลังมีหนุ่มใจหล่อแบ่งอาหารให้กับบ้านตรงข้าม หลังน้ำท่วมทำให้ไม่สามารถออกจากบ้านได้ พร้อมระบุข้อความว่า“ทางโซนเหมืองแดงผามควาย พิกัดละแวกร้านป้าแปงข้าวฟืนแม่สาย ต้องการความช่วยเหลือแค่น้ำและอาหาร เพราะตอนนี้ที่ร้านข้าวฟืนอาหารและน้ำใกล้หมดแล้ว เพราะทำการแจกจ่ายให้พี่น้องข้างบ้าน บ้านหลังที่อยู่ไกลออกไปจากร้าน ก็ยังไม่ได้กินข้าวตั้งแต่วันแรกเลยค่ะ รบกวนด้วยนะคะ มีคนแก่ เด็กเล็ก ทารก คนท้องด้วย นมเด็กเล็กกับแพมเพิสก็ใกล้จะหมดแล้วด้วยนะคะ” โดยในคลิปเผยให้เห็น หนุ่มใจหล่อห่ออาหารใส่ถุงมัดอย่างดี พร้อมกับนำถุงอาหารมัดผูกเชือกไว้ เพื่อโยนอาหารไปให้บ้านฝั่งตรงข้าม ที่มีคนรอรับอาหารกันอยู่หลายคน อย่างไรก็ตาม เมื่อเรื่องราวดังกล่าวถูกเผยแพร่ออกไป ต่างมีชาวเน็ตเข้ามาแสดงความคิดเห็นกันเป็นจำนวนมาก โดยชาวเน็ตต่างบอกว่า “แม่นมากครับลูกพี่  สู้ๆ ค่ะ  ดีค่ะที่เอาเชือกมัดไปด้วยค่ะ​ กันตก​ อีกอย่างเผื่อส่งมื้อต่อไปด้วยค่ะ  อดทนอีกหน่อย เจ้าหน้าที่กำลังเร่งทำงาน” อีกด้วย.. ขอบคุณข้อมูล : Pom Peangmung",
     "category": "ทั่วไทย",
     "date": "2024-09-15T04:11:06+00:00",
     "publisher": "Dailynews",
     "url": "https://www.dailynews.co.th/news/3864917/"
}{
     "data": "แกรี เนวิลล์ กองหลังตำนาน “ผีแดง” แมนเชสเตอร์ ยูไนเต็ด วอนทัวร์ลงแล้ว ด้วยการโพสต์อินสตาแกรมเยาะเย้ยทีมคู่ปรับลิเวอร์พูลที่พลิกล็อกแพ้คาบ้าน ในขณะที่ แมนฯ ยูไนเต็ด ชนะ เซาแธมป์ตัน 3-0 และ ซัลฟอร์ด ที่เขามีหุ้น 10% ก็ชนะ เชลท์แนม 2-1 ในการแข่งขันลีก ทู เนวิลล์ โพสต์คลิปวิดีโอหลังดูเกมของซัลฟอร์ด พร้อมพูดว่า “ว้าว เป็นฟุตบอลสุดสัปดาห์ที่แบบอะไรกันเนี่ย ยูไนเต็ดชนะ ซัลฟอร์ดชนะ และเกมใหญ่ที่ลิเวอร์พูลแพ้” จากนั้นก็หัวเราะเบาๆ อย่างสะใจพูดต่อว่า โอ้ สุดสัปดาห์ที่สวยงาม นอกจาก เนวิลล์ แล้ว เดวิด เบคแคม  นิคกี บัตต์  ไรอัน กิ๊กส์  ฟิล เนวิลล์ และ พอล สโคลส์ ต่างมีหุ้นในซัลฟอร์ด ที่กำลังรั้งอันดับ 13 https://x.com/TenHagBall_/status/1834989018611589336",
     "category": "พรีเมียร์ลีก",
     "date": "2024-09-15T04:13:31+00:00",
     "publisher": "Dailynews",
     "url": "https://www.dailynews.co.th/news/3864947/"
}{
     "data": "เมื่อวันที่ 15 ก.ย. นายอภิรัฐ ไชยวงศ์น้อย อธิบดีกรมทางหลวงชนบท (ทช.) เปิดเผยว่า ได้รับรายงานจากสำนักงานทางหลวงชนบทที่ 8 (นครสวรรค์) แขวงทางหลวงชนบทตาก หลังลงสำรวจสายทางที่ได้รับผลกระทบ น้ำกัดเซาะถนนชำรุด บนถนนสาย ตก.4014 แยก ทล.1090 (กม.ที่ 15+950)-บ้านพบพระเหนือ อ.แม่สอด  พบพระ จ.ตาก ช่วง กม.ที่ 15+400 ถึง 15+500 จึงได้เร่งดำเนินการติดตั้งสะพานเหล็กสำเร็จรูป (Bailey Bridge) เพื่อให้ประชาชนใช้ในการสัญจรเป็นการชั่วคราว ด้วยความปลอดภัย คาดว่าจะแล้วเสร็จ และเปิดใช้ได้ในภายในวันที่ 15 ก.ย. 67 นายอภิรัฐ กล่าวต่อว่า ในส่วนของ จ.เชียงราย ขณะนี้สถานการณ์เริ่มคลี่คลาย สำนักงานทางหลวงชนบทที่ 17 (เชียงราย) แขวงทางหลวงชนบทเชียงราย ได้ลงพื้นที่สำรวจสายทางที่ได้รับผลกระทบ หลังได้รับความเสียหายจากกระแสน้ำกัดเซาะคอสะพานขาด จำนวน 2 สายทาง ได้แก่ ถนนสาย ชร.007 สะพานพ่อขุนเม็งรายมหาราช อ.เมือง (กม.ที่ 0+000 ถึง 0+200) และถนนสาย ชร.016 สะพานแม่น้ำกก อ.เมือง (กม.ที่ 0+000 ถึง 0+140) ส่งผลให้ประชาชนไม่สามารถสัญจรข้ามฝั่งได้ ซึ่งขณะนี้ได้ดำเนินการติดตั้งป้ายเตือนห้ามผ่านทาง พร้อมติดตั้งอุปกรณ์อำนวยความปลอดภัย เพื่อให้ประชาชนรับทราบ และหลีกเลี่ยงเส้นทางดังกล่าวเรียบร้อยแล้ว โดยจะเร่งดำเนินการติดตั้งสะพานเหล็กสำเร็จรูป (Bailey Bridge) ต่อไป นายอภิรัฐ กล่าวอีกว่า ได้สั่งการไปยังสำนักงานทางหลวงชนบท และแขวงทางหลวงชนบทในพื้นที่ภาคตะวันออกเฉียงเหนือ ให้เตรียมความพร้อมทั้งวัสดุอุปกรณ์ เครื่องมือ เครื่องจักร อุปกรณ์อำนวยความปลอดภัย และกำลังเจ้าหน้าที่ รับมือกับสถานการณ์อุทกภัย หลังจากระดับน้ำในแม่น้ำโขงเริ่มสูงขึ้น อย่างไรก็ตาม หากประชาชนต้องการความช่วยเหลือ สามารถติดต่อได้ที่แขวงทางหลวงชนบทในพื้นที่ หรือสายด่วน กรมทางหลวงชนบท 1146.",
     "category": "นวัตกรรมขนส่ง",
     "date": "2024-09-15T04:16:21+00:00",
     "publisher": "Dailynews",
     "url": "https://www.dailynews.co.th/news/3864974/"
}{
     "data": "จากกรณีผู้ใช้เฟซบุ๊กหญิงรายหนึ่งได้โพสต์ภาพ พร้อมข้อความ ระบุว่า ขอความเป็นธรรม ชื่อฉันหายไปไหน หลังสอบติดพนักงานราชการทั่วไปอันดับที่ 1 เอกวิทยาศาสตร์ สพม.สระแก้ว แต่อยู่ดีๆ รายชื่ออันดับ 1 หายไป โดยได้โทรไปถามทางต้นสังกัดได้รับแค่คำขอโทษไม่ได้รับคำอธิบายใดๆ ทั้งสิ้น โดยภายหลังได้มีกระแสข่าวออกมา ว่าเรื่องราวทั้งหมดนั้นมีการตกลงกันไปเป็นที่เรียบร้อยแล้วนั้น-เยียวยา! สาวสอบครูได้ที่ 1 ชื่อหายปริศนา บรรจุเป็นครูอัตราจ้างโรงเรียนบ้านเกิด-ผิดเอง! ‘สพม.สระแก้ว’ แจงขาดประสบการณ์เรื่องการสอบ เหตุชื่อครูอันดับ 1 หาย ล่าสุดเมื่อวันที่ 15 ก.ย. โลกออนไลน์ต่างพูดถึงเรื่องราวดังกล่าวกันขึ้นมาอีกครั้ง ภายหลังจากที่แฟนเพจ“มูลนิธิรณรงค์ทวงคืนความยุติธรรมในสังคม”ได้ออกมาเผยว่า“ครูเบญ” โต้ข่าวมั่ว!! ไม่จบเรื่อง”เรียนแจ้งพี่น้องสื่อและทุกท่านทราบครับ ตามข่าวที่ปรากฏข่าวจากบางสื่อว่า ”ครูเบญ“ ที่สอบติดลำดับ 1 แล้วชื่อหายไป ยินยอมหรือเสนอข้อเรียกร้องต่างๆจนมีการนำเสนอว่า “เรื่องจบ” นั้น “มูลนิธิรณรงค์ฯได้คุยและสอบถาม “ครูเบญ” แล้ว ข้อเท็จจริงคือ ยืนยันว่าไม่ใช่ข่าวจริง และจะเดินหน้าเรียกร้องความยุติธรรมหาความจริงต่อไป” ข้อเท็จจริงคือ ทาง สพม.สระแก้ว ได้เข้าไปเจรจากับญาติเพื่อขอให้จบเรื่อง และมีความพยายามว่าให้ปิดข่าว จบเรื่อง โดยเสนอข้อเสนอต่างๆตามที่เป็นข่าว ซึ่งวันจันทร์ที่ 16 นี้ เวลา 09.30 น. มูลนิธิรณรงค์ฯ จะพาน้องไปยื่นหนังสือร้องเรียนถึงท่าน พล.ต.อ.เพิ่มพูน ชิดชอบ รัฐมนตรีว่าการกระทรวงศึกษาธิการ เพื่อหาความจริงต่อไป ในนามมูลนิธิรณรงค์ฯ ขอเรียนต่อเจ้าหน้าที่ของรัฐทั้งหลายที่ดำเนินการตามที่เป็นข่าว ไม่ว่าข้อเท็จจริงเป็นอย่างไร หากกระบวนการดำเนินสรรหาของของคณะกรรมการท่านเป็นไปโดยสุจริตโปร่งใส ท่านไม่มีความจำเป็นใดๆที่ต้องทำเช่นนี้ การกระทำที่เป็นไปตามกระบวนการไม่มีความจำเป็นต้องกังวลอะไรใดๆทั้งสิ้น“และขอให้ทราบว่า มูลนิธิรณรงค์ฯ จะติดตามเรื่องนี้อย่างใกล้ชิด จนกว่าความจริงจะปรากฏ และทุกฝ่ายได้รับความยุติธรรม เพื่อไม่ให้วงการศึกษาไทยเกิดความเสียหาย”.. ขอบคุณภาพและข้อมูลจาก@มูลนิธิรณรงค์ทวงคืนความยุติธรรมในสังคม – CRSJ Foundation",
     "category": "ทั่วไทย",
     "date": "2024-09-15T04:22:35+00:00",
     "publisher": "Dailynews",
     "url": "https://www.dailynews.co.th/news/3864915/"
}{
     "data": "เมื่อเวลา 08.00 น วันที่ 15 ก.ย. 67 ที่ โดมอเนกประสงค์เทศบาลเมืองอรัญญิก ตำบลอรัญญิก อำเภอเมือง จังหวัดพิษณุโลก นายอิทธิพร บุญประคอง ประธานคณะกรรมการการเลือกตั้ง พร้อมด้วย กกต.  นายภูสิต สมจิตต์ ผู้ว่าราชการจังหวัดพิษณุโลก พลตำรวจตรีนิคม เครือทรัพย์ ผู้บังคับการตำรวจภูธรจังหวัดพิษณุโลก นายพงษ์ศักดิ์ รัตนมณเฑียร ผู้อำนวยการการเลือกตั้งประจำจังหวัดพิษณุโลก ได้เดินทางมาตรวจการเตรียมพร้อมลงคะแนนเสียงของประชาชน ณ หน่วยเลือกตั้งที่ 8-9-10 และ 11 หมู่ 3 ตำบลอรัญญิก อำเภอเมือง จังหวัดพิษณุโลก โดยพบว่าประชาชนผู้มีสิทธิใช้เสียงมีความตื่นตัวในการมาลงคะแนนมารอตรวจสอบรายชื่อของตัวเองและรอการใช้สิทธิตั้งแต่เวลาประมาณ 07.30 น โดยคณะของประธานกรรมการการเลือกตั้ง ได้เดินตรวจเยี่ยมหน่วยเลือกตั้งต่างๆ ให้กำลังใจเจ้าหน้าที่ปฏิบัติการด้วยความถูกต้อง จากนั้นได้ร่วมเคารพธงชาติหน้าที่ว่าการเทศบาลเมืองอรัญญิก และให้สัมภาษณ์สื่อมวลชนว่าจนถึงขณะนี้การเลือกตั้ง สส. เขต 1 พิษณุโลกยังไม่มีผู้ใดร้องเรียนเรื่องกระทำผิดกฎหมายเข้ามา เหมือนกับการเลือกตั้ง สส. เมื่อปี 2566 ที่ครั้งนั้นก็ไม่มีการร้องเรียนเช่นกัน ในวันนี้ คาดว่าฟ้าฝนไม่เป็นอุปสรรคใดๆ เพราะเจ้าหน้าที่ได้เตรียมการเรื่องการตั้งเต็นท์และอุปกรณ์ต่างๆ ตั้งแต่เมื่อวานนี้ และคาดว่าจะทราบผลอย่างไม่เป็นทางการในเวลาประมาณ 21.00 น. ซึ่งการเลือกตั้งครั้งนี้ คาดหวังว่าจะมีผู้มาใช้สิทธิมากพอสมควร จากการเลือกตั้ง สส.เขต 1 พิษณุโลก เมื่อปี 2566 มีผู้มาใช้สิทธิเลือกตั้ง 75.18% จากนั้นเวลา 08.00 น. ได้เปิดหีบเลือกตั้งเพื่อให้ประชาชนได้มาใช้สิทธิเลือกตั้ง สส.พิษณุโลกเขต 1 กันตลอดถึงเวลา  17.00 น. โดยตั้งแต่เปิดหีบนั้นมีประชาชน โดยเฉพาะหน่วยเลือกตั้งที่ 8-9-10 และ 11 หมู่ 3 ตำบลอรัญญิก นี้มีประชาชนถือบัตรประชาชนออกมาใช้สิทธิกันอย่างต่อเนื่อง มีทั้งกลุ่มเปราะบาง ที่ต่างออกมาใช้สิทธิเช่นกัน สำหรับการเลือกตั้ง  สส.พิษณุโลก เขต 1 เป็นที่จับตาระหว่าง “โฟลค์-ณฐชนน ชนะบูรณาศักดิ์” จากพรรคประชาชน (ปชน.) ซึ่งทำงานใกล้ชิด “หมออ๋อง ปดิพัทธ์” แข่งกับ “บู้–จเด็ศ จันทรา” จากพรรคเพื่อไทย ต่างฝ่ายต่างคาดหวังเก้าอี้ เพราะพิษณุโลกเขต 1 เป็นพื้นที่ฝ่ายค้านมาตั้งแต่พรรคประชาธิปัตย์ และพรรคก้าวไกล โดยพรรค ปชน. มองว่าคือหมุดหมายแรกของการส่ง สส.ในนามพรรค ก็ต้องการรักษาเก้าอี้ไว้ ซึ่งพื้นที่ เขต 1 ประกอบไปด้วยอำเภอเมือง เฉพาะตำบลในเมือง (เทศบาลนครพิษณุโลก)  ตำบลวังน้ำคู้  ตำบลวัดจันทร์  ตำบลวัดพริก  ตำบลท่าทอง  ตำบลบ้านคลอง  ตำบลบึงพระ  ตำบลอรัญญิก (เทศบาลเมืองอรัญญิก) ตำบลพลายชุมพล (เทศบาลพลายชุมพล)  ตำบลวังน้ำคู้ (เทศบาลตำบลบ้านใหม่) และตำบลวัดพริก มีผู้มีสิทธิเลือกตั้ง จำนวนทั้งสิ้น  139 456 คน มีหน่วยเลือกตั้ง 208 หน่วย.",
     "category": "การเมือง",
     "date": "2024-09-15T04:27:24+00:00",
     "publisher": "Dailynews",
     "url": "https://www.dailynews.co.th/news/3864876/"
}{
     "data": "เมื่อวันที่ 15 ก.ย. รัฐบาลส่งข้อความแจ้งเตือนถึงประชาชน ลงทะเบียนรับสิทธิ โครงการดิจิทัลวอลเล็ต ผ่านแอปพลิเคชัน “ทางรัฐ” วันสุดท้าย ที่เปิดให้ผู้ที่มีสมาร์ตโฟนลงทะเบียนยืนยันตัวตน ตั้งแต่วันที่ 1 ส.ค. ที่ผ่านมา จนถึงวันที่ 15 ก.ย. เป็นวันสุดท้าย ทั้งนี้รัฐบาลจะจ่ายเงินในเฟสแรก สำหรับกลุ่มเปราะบางและผู้พิการจำนวน 14.5 ล้านคน โดยเริ่มจ่ายเงินในวันที่ 25 ก.ย.นี้เป็นต้นไป ซึ่งจะใช้ระยะเวลา 4 วัน ซึ่งวันแรกในการจ่ายเงินจะเป็นกลุ่ม คือกลุ่มผู้พิการ และกลุ่มที่ถือบัตรสวัสดิการแห่งรัฐ ที่เลขท้ายบัตรประชาชน ลงท้ายด้วยเลข 0 ส่วนในวันถัดไป 26 ก.ย. จะเป็นกลุ่มเลขบัตรประชาชนที่ลงท้ายด้วยเลข 1-3 ส่วนวันที่ 27 ก.ย. จะเป็นกลุ่มเลขบัตรประชาชนที่ลงท้ายด้วยเลข 4-7 และในวันจ่ายสุดท้ายวันจันทร์ที่ 30 ก.ย. เป็นกลุ่มเลขบัตรประชาชนที่ลงท้ายด้วยเลข 8-9",
     "category": "การเมือง",
     "date": "2024-09-15T04:30:23+00:00",
     "publisher": "Dailynews",
     "url": "https://www.dailynews.co.th/news/3865072/"
}{
     "data": "เมื่อวันที่ 15 ก.ย. 67 กรมอุตุนิยมวิทยา ออกประกาศเตือนภัยฉบับ 7 (188/2567) จากฝนตกหนักถึงหนักมากบริเวณประเทศไทย และคลื่นลมแรงบริเวณทะเลอันดามันและอ่าวไทยตอนบนในช่วงวันที่ 15-17 กันยายน 2567 ประเทศไทยมีฝนเพิ่มขึ้นและมีฝนตกหนักบางแห่ง โดยมีฝนตกหนักมากบางพื้นที่ในภาคตะวันออกเฉียงเหนือ ภาคกลาง ภาคตะวันออก และภาคใต้ฝั่งตะวันตก ขอให้ประชาชนในบริเวณดังกล่าวระวังอันตรายจากฝนตกและพื้นที่ลุ่มไว้ด้วย ทั้งนี้เนื่องจากร่องมรสุมเลื่อนลงมาพาดผ่านภาคเหนือตอนล่าง ภาคกลางตอนบน และภาคตะวันออกเฉียงเหนือ เข้าสู่หย่อมความกดอากาศต่ำบริเวณชายฝั่งประเทศเวียดนามตอนกลาง ประกอบกับมรสุมตะวันตกเฉียงใต้กำลังค่อนข้างแรงพัดปกคลุมทะเลอันดามัน ประเทศไทย และอ่าวไทย จังหวัดที่คาดว่าจะมีฝนตกหนักถึงหนักมากบางแห่งมีดังนี้ วันที่ 15 กันยายน 2567 ภาคเหนือ: อุตรดิตถ์ ตาก พิจิตร พิษณุโลก และเพชรบูรณ์ ภาคตะวันออกเฉียงเหนือ: เลย หนองคาย บึงกาฬ หนองบัวลำภู อุดรธานี สกลนคร นครพนม ชัยภูมิ ขอนแก่น กาฬสินธุ์ มุกดาหาร มหาสารคาม ร้อยเอ็ด ยโสธร อำนาจเจริญ นครราชสีมา บุรีรัมย์ สุรินทร์ ศรีสะเกษ และอุบลราชธานี ภาคตะวันออก: นครนายก ปราจีนบุรี สระแก้ว ฉะเชิงเทรา ชลบุรี ระยอง จันทบุรี และตราด ภาคใต้: ชุมพร สุราษฎร์ธานี นครศรีธรรมราช พัทลุง สงขลา ปัตตานี ยะลา นราธิวาส ระนอง พังงา ภูเก็ต กระบี่ ตรัง และสตูล วันที่ 16-17 กันยายน 2567 ภาคเหนือ: น่าน แพร่ อุตรดิตถ์ สุโขทัย ตาก กำแพงเพชร พิจิตร พิษณุโลก และเพชรบูรณ์ ภาคตะวันออกเฉียงเหนือ: เลย ชัยภูมิ ขอนแก่น มหาสารคาม ร้อยเอ็ด นครราชสีมา บุรีรัมย์ สุรินทร์ ศรีสะเกษ และอุบลราชธานี ภาคกลาง: นครสวรรค์ อุทัยธานี ชัยนาท สิงห์บุรี อ่างทอง ลพบุรี สระบุรี พระนครศรีอยุธยา สุพรรณบุรี กาญจนบุรี ราชบุรี นครปฐม สมุทรสาคร และสมุทรสงคราม รวมทั้งกรุงเทพมหานครและปริมณฑล สำหรับคลื่นลมบริเวณทะเลอันดามันและอ่าวไทยตอนบนมีกำลังค่อนข้างแรง โดยมีคลื่นสูง 2-3 เมตร บริเวณที่มีฝนฟ้าคะนองคลื่นสูงมากกว่า 3 เมตร ส่วนอ่าวไทยตอนล่างมีคลื่นสูงประมาณ 2 เมตร บริเวณที่มีฝนฟ้าคะนองคลื่นสูงมากกว่า 2 เมตร ขอให้ชาวเรือในบริเวณดังกล่าวเดินเรือด้วยความระมัดระวังและหลีกเลี่ยงการเดินเรือในบริเวณที่มีฝนฟ้าคะนอง ส่วนเรือเล็กบริเวณทะเลอันดามันและอ่าวไทยตอนบนควรงดออกจากฝั่งจนถึงวันที่ 20 กันยายน 2567",
     "category": "ทั่วไทย",
     "date": "2024-09-15T04:30:42+00:00",
     "publisher": "Dailynews",
     "url": "https://www.dailynews.co.th/news/3865129/"
}{
     "data": "เรียกได้ว่าโด่งดังจนหยุดไม่อยู่จริงๆ สำหรับ “หมูเด้ง” ลูกฮิปโปแคระจากสวนสัตว์เปิดเขาเขียว จ.ชลบุรี ที่ดังไกลไปยัง ญี่ปุ่น เกาหลี และอีกหลายประเทศทั่วโลก ปรากฏการณ์ความฟีเวอร์ของ “หมูเด้ง” ทำให้เหล่าบรรดานักท่องเที่ยวทั้งชาวไทยและชาวต่างชาติ ต่างก็พากันมาบุกถึงสวนสัตว์เปิดเขาเขียว เพื่ออยากจะสัมผัสความเด้งดึ๋งของเจ้าฮิปโปแคระตัวนี้ด้วยสายตาของตัวเอง จนรถติดขัดเป็นแถวยาวตั้งแต่ยังไม่ถึงหน้าประตูสวนสัตว์กันเลยทีเดียว ด้วยความดังพลุแตกของ “หมูเด้ง” เหล่าบรรดาคอหวยที่นิยมตัวเลขก็ไม่พลาดที่จะวิเคราะห์ ตีเลขเด็ดเกี่ยวกับ “หมูเด้ง” เพื่อเอาไว้เก็งซื้อลอตเตอรี่งวด 16 ก.ย. 67 ทำเอาพ่อค้าแม่ค้าขายดีจนเกลี้ยงแผง สำหรับเลขเด็ดเกี่ยวกับ “หมูเด้ง” ทาง “เดลินิวส์ออนไลน์” ได้รวบรวมมาให้ดังนี้ หมูเด้ง เกิด 10 กรกฎาคม 2567ปัจจุบันอายุ 2 เดือนแม่ชื่อ โจน่า อายุ 25 ปีพ่อชื่อ โทนี่ อายุ 24 ปีหมูเด้ง เป็นลูกตัวที่ 7 ของพ่อโทนี่-แม่โจน่าน้ำหนักตัว 250-300 กิโลกรัม ขอบคุณข้อมูล : เฟซบุ๊กขาหมู แอนด์เดอะแก๊ง",
     "category": "ทั่วไทย",
     "date": "2024-09-15T04:34:20+00:00",
     "publisher": "Dailynews",
     "url": "https://www.dailynews.co.th/news/3865192/"
}{
     "data": "ก้าวสู่ปีที่  14 แล้ว สำนักงานพัฒนาธุรกรรมทางอิเล็กทรอนิกส์ (สพธอ.) หรือ เอ็ตด้า( ETDA)  ในสังกัดกระทรวงดิจิทัลเพื่อเศรษฐกิจและสังคม(ดีอี) ที่มีหน้าที่พัฒนา ส่งเสริม และสนับสนุนการทำธุรกรรมทางอิเล็กทรอนิกส์ของประเทศ รวมทั้งการพัฒนามาตรฐาน และมาตรการด้านความมั่นคงปลอดภัยของประเทศเกี่ยวกับธุรกรรมทางอิเล็กทรอนิกส์ วันนี้ จะมาพูดถึงบทบาทหน้าที่และแผนงานในปี  68 ของเอ็ตด้า จะดำเนินไปทางไหนจาก ผู้นำองค์กร คือ  “ชัยชนะ มิตรพันธ์”  ผู้อำนวยการ เอ็ตด้า ซึ่งทางผู้บริหารของเอ็ตด้า บอกว่า ในช่วง 4 ปีที่ผ่านมา ( 2564-2567)  ได้เน้นบทบาท  ‘Co-Creation Regulator และ Promoter’  ด้วยการ ต่อยอด Ecosystem ธุรกรรมออนไลน์  พร้อมเสริมกลไกกำกับดูแลธุรกิจบริการดิจิทัล และดันบทบาท AI Governance  นอกจากนี้ยังได้ ยกระดับ SMEs รัฐ เอกชน สู่  Digital Transform ผนวก Digital ID กับ e-Service  และดันโมเดล ใหม่ที่ตอบโจทย์ในพื้นที่  ทั้งการ เพิ่มคนคุณภาพฝั่งแรงงานดิจิทัลและเสริมเกราะให้คนไทยรู้ทัยภัยออนไลน์ สำหรับแผนงานในปี  68 ยังคงสานต่อนโยบายของกระทรวงดีอีที่ต้องการ เพิ่มสัดส่วนเศรษฐกิจดิจิทัลให้เพิ่มเป็น 30% ของ GDP และนำพาประเทศไทยขึ้นสู่ 30 อันดับแรกของโลก ในด้านความสามารถในการแข่งขันทางดิจิทัล ภายในปี 2670 ผ่านแผนงานต่างๆ ด้วยการชูแนวคิด ‘ก้าวที่มั่นคง เพื่อชีวิตดิจิทัลที่มั่นใจ’ ที่ต่อเนื่องกับ 2 บทบาทหลักของ ETDA ทั้ง ‘Co-Creation Regulator’ และ ‘Promoter’ ที่เน้นขยายการใช้งานเพื่อเพิ่มมูลค่าทางเศรษฐกิจ และผลกระทบเชิงบวกต่อสังคมกับ 4 โจทย์ใหญ่ เริ่มจาก 1. ต่อยอด Digital Infrastructure and Ecosystemเน้นงาน 4 กลุ่มสำคัญ คือ Document Management  เสริมศักยภาพโครงสร้างเอกสารอิเล็กทรอนิกส์ Digital Platform Services เพิ่มการมีส่วนร่วมในการกำกับดูแลแพลตฟอร์มดิจิทัล AI Governance & Data Sharing เสริมการประยุกต์ใช้ AI อย่างมีธรรมาภิบาลและการแลกเปลี่ยนข้อมูลอย่างปลอดภัยและมีประสิทธิภาพ และ  Legal & Standard พัฒนาและปรับปรุงกฎหมาย มาตรฐาน ที่เกี่ยวข้อง เพื่อมุ่งส่งเสริมการใช้เทคโนโลยี และนวัตกรรมจากผู้ให้บริการ (Service Provider) ผ่าน Innovation Sandbox 2. เร่งกลไก Digital Service and Governanceโดยการผลักดันให้เกิดการมีส่วนร่วมสำหรับการกำกับดูแลแพลตฟอร์มดิจิทัล ผ่านกลไกทั้งมาตรฐาน แนวปฏิบัติ (Best Practices) เพื่อให้เกิด ระบบนิเวศน์(Ecosystem) ที่จะช่วยลดความเสี่ยงและปัญหาที่อาจเกิดขึ้นจากการให้บริการของประชาชน  ผนวกการวิเคราะห์ผลกระทบ เช่น Labor Platform และ e-Commerce Platform เพื่อการคุ้มครองผู้บริโภคอย่างเหมาะสม  โดยเฉพาะอย่างยิ่งในปัจจุบันการเข้ามาของแพลตฟอร์มต่างชาติได้ผลกระทบต่อผู้ประกอบการไทย  ซึ่งจะมีการทำงานกับหน่วยงานที่เกี่ยวข้องในการออกกฎระบียบ เพื่อให้เกิดความเป็นธรรม แข่งขันได้อย่างเท่าเทียมและสนับสนุนการมี Community ที่เข้มแข็ง ซึ่งจะช่วยส่งเสริมการเกิด Self-regulation ในอนาคต พร้อมผนวกบทบาทสายด่วน 1212 ETDA เพื่อรองรับช่องทางการรับเรื่องร้องเรียนของแพลตฟอร์มขนาดเล็กเสริมศักยภาพขององค์กรด้วย AI Governance โดยศูนย์ AIGC ทั้งการขยาย Sector สู่กลุ่ม Telecommunication และสถาบันการศึกษาทั้งในและต่างประเทศการมี AI Guideline & Tool ใหม่ๆ เช่น  AI Project Management  Data Governance for AI เตรียมออก Implementation Guidance ของไทยที่อ้างอิง UNESCO เกี่ยวกับจริยธรรมของ AI ขณะที่โจทย์ที่3. เสริมความเข้มข้น Digital Adoption and Transformationโดยผลักดันให้เกิดการใช้ Digital ID เพื่อเพิ่มประสิทธิภาพบริการภาครัฐและเอกชนที่มากขึ้น โดยเฉพาะบริการรัฐที่ตั้งเป้าเชื่อมระบบให้ได้ 80% ภายในปี 68 นี้  จากปัจจุบันที่มีบริการ อี เซอร์วิสของภาครัฐกว่า 449 บริการ พร้อมกับส่งเสริมการใช้งานผ่านแคมเปญ MEiD (มีไอดี)แ ละติดสปีด SMEs ให้เกิดการใช้เทคโนโลยีเข้าไปสนับสนุนกระบวนการทางธุรกิจ โดยนำโมเดลการทำงานขยายลงพื้นที่ภาคตะวันออกเฉียงเหนือ และภาคกลาง ที่นอกจาก ภาคการค้า การบริการแล้ว ยังขยายต่อในภาคการเกษตร มุ่งเน้นการเพิ่มความรู้ เพิ่มรายได้ ขยายฐานลูกค้าและตลาดให้มากขึ้น และสุดท้าย4. เพิ่มประสิทธิภาพ Digital Workforce  Literacy & Protectionโดยผ่านการดำเนินงาน 3 ส่วนหลักๆได้แก่ 1  เพิ่มปริมาณแรงงานเฉพาะด้านดิจิทัลที่มีคุณภาพ ตั้งเป้า 90 000 คนในปี 70 ผ่านหลักสูตรระดับผู้บริหาร e-Learning การรับรองทักษะดิจิทัล (DSPC) และการรับรองทักษะโดยสถาบันคุณวุฒิวิชาชีพ (TPQI)   2 เพิ่มรายได้ชุมชนและลดอัตราการว่างงาน ตั้งเป้าปี  70 มีชุมชนเข้าร่วม 1 000 ชุมชน โดยต่อยอด โมเดลการพัฒนาชุมชนในระดับภูมิภาค จับมือพาร์ทเนอร์ ปั้นโค้ชดิจิทัลชุมชน ผนวกการพัฒนาชุมชนทั้งการเพิ่มความรู้ และการผนวกเครื่องมือทางออนไลน์ พร้อมผลักดันสู่การจัดตั้งกิจการเพื่อสังคม ก่อนส่งต่อพาร์ทเนอร์เพื่อส่งเสริมอย่างต่อเนื่อง และ 3 เสริมสร้างให้คนไทยรู้เท่าทันเทคโนโลยีและภัยออนไลน์ ขยายต่อเนื่องในกลุ่มเปราะบาง ตั้งเป้ามี EDC Trainer กระจายลงอำเภอเพิ่มขึ้นอีก 10% (ไม่น้อยกว่า 80 อำเภอ) และมี 70 เพิ่มขึ้นไม่น้อยกว่า 50% พร้อมเผยแพร่ความรู้และสื่อ และเสริมการวัดผลกระทบทางสังคม  ในเชิงพื้นที่ ไปพร้อมๆ กับการต่อยอดสร้าง Community เครือข่ายการทำงาน เพิ่มความยั่งยืนในการพัฒนาทักษะดิจิทัลคนไทย และปี 68 นี้ เตรียมพัฒนาแหล่งรวบรวมข้อมูลกลาง (Content Management) เพื่อให้ทุกคนสามารถเข้าถึงสื่อและความรู้ได้ง่ายยิ่งขึ้น ทั้งหมดเป็นแผนงานปีหน้าที่จะขับเคลื่อนให้ประเทศไทยและคนไทย มีก้าวที่มั่นคง เพื่อเชีวิตดิจิทัลที่มั่นใจ. จิราวัฒน์ จารุพันธ์",
     "category": "เทคโนโลยี",
     "date": "2024-09-15T04:36:30+00:00",
     "publisher": "Dailynews",
     "url": "https://www.dailynews.co.th/news/3865196/"
}{
     "data": "ทีมข่าวเดลินิวส์เฉพาะกิจส่วนกลาง เกาะติดปัญหางานก่อสร้าง 8 โปรเจกต์ใหญ่ งบประมาณ 545 ล้านบาท โดยกรมโยธาธิการและผังเมือง กระทรวงมหาดไทย ทั้งหมดมีวัตถุประสงค์เพื่อการแก้ไขปัญหาน้ำท่วม ครอบคลุม 3 อำเภอ ประกอบด้วย อ.เมืองกาฬสินธุ์ อ.ฆ้องชัย และ อ.กมลาไสย จ.กาฬสินธุ์ และทุกโครงการ ผู้รับจ้างไม่สามารถก่อสร้างให้แล้วเสร็จได้แม้แต่โครงการเดียว ล่าสุดเกิดผลให้ กรมโยธาธิการและผังเมือง ยกเลิกสัญญาก่อสร้างทั้ง 8 โครงการกับผู้รับเหมาทั้งสองราย ซึ่งรายงานแจ้งว่า กรมโยธาฯ กำลังเร่งตรวจสอบเอกสารหลักฐานพร้อมประเมินความเสียหาย เพื่อดำเนินการเรียกเงินคืนจากผู้รับจ้างทั้งสองรายนี้ ก่อนที่จะประกาศจัดหาผู้รับจ้างรายใหม่ เข้าก่อสร้างต่อในปี 2568 นอกจากนี้ ป.ป.ท.-ป.ป.ช.-สตง.-ดีเอสไอ เป็นหน่วยงานตรวจสอบก็กำลังดำเนินการสอบสวนเนื่องจากพฤติกรรมที่ส่อไปในทางทุจริต ตามที่เสนอข่าวไปแล้วนั้น ล่าสุดเมื่อวันที่ 15 ก.ย. 67 ทีมข่าวเฉพาะกิจเดลินิวส์ส่วนกลาง ยังเกาะติดปัญหาความเดือดร้อนนอกจากในชุมชนเมืองกาฬสินธุ์ บริเวณรอบนอกที่มีการก่อสร้างเขื่อนป้องกันตลิ่งตามแนวพนังกั้นลำน้ำชีพบว่า เสาเข็มและวัสดุที่ถูกนำมากองไว้ได้ถูกอิทธิพลของน้ำในแม่น้ำชีท่วมหายไปหมด อาทิ จุดก่อสร้าง เขื่อนป้องกันตลิ่งบ้านหนองหวาย-หนองคล้า ต.ลำชี อ.ฆ้องชัย ความยาว 300 เมตร งบ 39 525 000 บาท  จุดก่อสร้างเขื่อนป้องกันตลิ่งริมแม่น้ำชี วัดใหม่สามัคคี ต.เจ้าท่า อ.กมลาไสย ความยาว 423  เมตร งบประมาณ  59 306 000 บาท และจุดก่อสร้างเขื่อนป้องกันตลิ่งริมแม่น้ำชี (ระยะที่ 2) วัดลำชีศรีวนาราม ต.ลำชี อ.ฆ้องชัย ความยาว  385 เมตร งบ 59 270 000 บาท ที่ในแต่ละจุดเป็นจุดที่น้ำชีเคยกัดเซาะเข้าท่วมพื้นที่ทางการเกษตรเสียหาย การที่มีน้ำหลากเข้ามาจำนวนมากจึงทำให้ชาวบ้านที่อาศัยอยู่บริเวณดังกล่าวเกิดอาการหวาดผวา เกรงว่าหากปริมาณน้ำหลากหรือมีฝนตกหนักเข้ามาในพื้นที่จะทำให้เกิดปัญหาน้ำท่วมใหญ่ก็เป็นได้ ชาวบ้านในพื้นที่ กล่าวว่า เป็นงบประมาณที่น่าเสียดายที่สุด เพราะงบประมาณนี้เกิดจากความเดือดร้อนของพี่น้องประชาชนมีการร้องขอผ่านไปยังผู้แทนราษฎรในพื้นที่จนมีโครงการแก้ไขปัญหานี้ขึ้นมา แต่กลับไม่สามารถก่อสร้างได้แล้วเสร็จจึงเป็นเรื่องที่ชาวบ้านวิตกว่าหากเกิดฝนตกลงมาแล้วเกิดน้ำท่วมใหญ่ขึ้นมาใครจะรับผิดชอบ โดยเฉพาะจุดก่อสร้างเขื่อนป้องกันตลิ่งริมแม่น้ำชี วัดใหม่สามัคคี ต.เจ้าท่า อ.กมลาไสย ความยาว 423  เมตร ความแรงของแม่น้ำชีพุ่งสูงและบริเวณจุดก่อสร้างอยู่บริเวณวัด คาดว่าถูกกัดเซาะเข้าไปข้างในเป็นโพรงใต้น้ำ ทำให้พระต้องทิ้งกุฏิย้ายขึ้นไปจำวัดในกุฏิชั่วคราวหรือในโบสถ์แทน ตนได้รายงานไปยังนายอำเภอกมลาไสยพร้อมจัดเวรยามเฝ้าระวัง 24 ชั่วโมง ถึงสถานการณ์ที่ชาวบ้านวิตกกังวลและหวาดกลัวต่อสถานการณ์ เนื่องจากปริมาณน้ำหนุนสูงอาจจะทำให้เกิดรอยแตกร้าวพนังขาดน้ำไหลเข้าท่วมพื้นที่ก็เป็นได้ ด้านแหล่งข่าวระดับสูง ใน ป.ป.ท. เปิดเผยว่า ปัญหาก่อสร้าง 7 ชั่วโคตร ที่ จ.กาฬสินธุ์ ได้รับรายงานจากเครือข่าย ป.ป.ท.จ.กาฬสินธุ์ มาตั้งแต่มีการร้องเรียน (ระหว่างเดือนมิถุนายน-กรกฎาคม) และ ป.ป.ท. ได้ส่งเจ้าหน้าที่เข้าไปตรวจสอบร่วมกับเครือข่ายฯ ทราบว่าชาวบ้านได้ร้องเรียนปัญหาการก่อสร้างท่อระบายน้ำเพื่อป้องกันน้ำท่วม เทศบาลเมืองกาฬสินธุ์ งบประมาณกว่า 148 ล้านบาท เพราะการก่อสร้างได้สร้างผลกระทบต่อสิ่งแวดล้อม ความเป็นอยู่และสวัสดิภาพของประชาชน รวมถึงทำให้เศรษฐกิจพังเสียหาย จนเป็นที่แน่ชัดว่า ปัญหาการทิ้งงานและการส่อเอื้อประโยชน์ผู้รับจ้างผ่านช่องว่างทางระเบียบพัสดุ ว.1459 (กรมบัญชีกลาง) อาจจะส่อไปในทางทุจริต เนื่องจากการก่อสร้างไม่แล้วเสร็จแต่มีการเบิกจ่ายเงินที่สูงกว่า 50% ของเนื้องาน อีกทั้งงบดังกล่าวต้องมีอาคารชลศาสตร์ถึง 2 แห่งในเขตเทศบาลเมืองกาฬสินธุ์ ก็ยังไม่พบว่าจะมีการก่อสร้างที่ใด พบมีเบิกจ่ายเงินไปกว่า 80 ล้านบาท กรณีนี้ ป.ป.ท.ขอนแก่น ได้ส่งเรื่องไปยัง ป.ป.ช.ส่วนกลาง ที่ทราบว่ารับเป็นคดีทุจริตไปแล้ว ส่วน ป.ป.ช.ส่วนกลาง จะลงมาสอบสวนเอง หรือมอบให้ ป.ป.ช.ประจำจังหวัดกาฬสินธุ์ ดำเนินการคงจะต้องรอติดตามเรื่อง “แนวทางการตรวจสอบโดย ป.ป.ท. จึงเป็นการตรวจสอบติดตามผลการร้องเรียนของประชาชนผู้ได้รับผลกระทบความเดือดร้อนงานก่อสร้างได้รับการแก้ไขปัญหาและรักษางบประมาณแผ่นดิน ทราบว่า ”ผู้รับจ้าง“ หรือผู้รับเหมาที่ได้รับงานจาก กรมโยธาธิการและผังเมือง กระทรวงมหาดไทยนั้น “ผู้รับจ้าง” มี 2 ห้างหุ้นส่วนจำกัน  และเป็นเครือญาติกัน ปรากฏข้อมูลการรับจ้างมีงานก่อสร้างในพื้นที่ของเทศบาลเมืองกาฬสินธุ์กว่า 148 ล้านบาท แต่ยังมีอีก 7 โครงการใหญ่ ครอบคลุมพื้นที่ 3 อำเภอของ จ.กาฬสินธุ์ ประกอบด้วย อ.เมืองกาฬสินธุ์ อ.ฆ้องชัย และ อ.กมลาไสย รวมทั้งสิ้น 8 โครงการใหญ่ งบประมาณกว่า 545 ล้านบาท  ตามรายงานของเครือข่าย ป.ป.ท.จ.กาฬสินธุ์ ระบุว่า ทุกโครงการ มีการแอดวานซ์จำนวน 15% ให้เป็นทุนสำรองกับผู้รับจ้าง เมื่อมีการก่อสร้างก็เบิกจ่ายค่างวดงานตามสัญญา ได้อนุมัติให้เบิกไปแล้ว กว่า 250 ล้านบาท ตามข้อสังเกตคิดได้ว่า การเบิกจ่ายเงินจะมีความคุ้มค่าต่องบประมาณแผ่นดินหรือไม่ เพราะในบางโครงการ “ผู้รับจ้าง” เหมือนจะยังไม่ได้ลงมือทำ พบเพียงการนำวัสดุมากองเอาไว้ ทั้งนี้ทุกโครงการ สำนักงานโยธาธิการและผังเมืองจังหวัดกาฬสินธุ์ ทำหน้าที่เป็น “ผู้ว่าจ้าง” คือ คู่สัญญากับ “ผู้รับจ้าง” แหล่งข่าว ป.ป.ท.ระบุว่า การที่จะก่อสร้างต่อนั้น จากการสอบถามไปยัง กรมโยธาธิการและผังเมือง คาดว่า โครงการในเขตเทศบาลเมืองกาฬสินธุ์ จะสามารถหาผู้รับจ้างรายใหม่ได้ในปี 2568 ซึ่งในระหว่างนี้ที่มีการยกเลิกสัญญาทั้ง 8 โครงการนั้น ด้านกรมโยธาธิการและผังเมือง กำลังดำเนินการรวบรวมเอกสาร เกี่ยวกับงานก่อสร้างทั้งหมด เพื่อพิจารณาด้านความเสียหาย โดยเฉพาะเงินแอดวานซ์ 15% รวมถึงผลงานก่อสร้างทั้งหมด เพื่อเรียกร้องไปยัง 2 หจก. “ผู้รับจ้าง” ได้ชดใช้เงินหลวง โดย กรมโยธาฯ ถือเป็นผู้เสียหายจะเป็นผู้หาหลักฐานไปเรียกร้องเงินคืน ส่วนการดำเนินคดีทุจริตนั้นจะเป็นหน้าที่ของ ป.ป.ช. ต่อไป.",
     "category": "ทั่วไทย",
     "date": "2024-09-15T04:39:50+00:00",
     "publisher": "Dailynews",
     "url": "https://www.dailynews.co.th/news/3864857/"
}{
     "data": "เมื่อวันที่ 15 ก.ย. ที่กรมป้องกันและบรรเทาสาธารณภัย นายอนุทิน​ ชาญ​วี​ร​กูล​ รอง​นายก​รัฐมนตรี​ และ​รมว.มหาดไทย​ เป็นประธานประชุม​กองบัญชาการป้องกันและบรรเทาสาธารณภัยแห่งชาติ​ เพื่อติดตามสถานการณ์อุทกภัยและแนวโน้มสถานการณ์​ รวมไปถึงการให้ความช่วยเหลือประชาชน​ที่ได้รับผลกระทบ​ โดยมี น.ส.ศุภมาส อิศรภักดี​ รมว.การอุดมศึกษา วิทยาศาสตร์ วิจัยและนวัตกรรม​ น.ส.ธีร​รัตน์​ สำเร็จ​วาณิชย์​ รมช.มหาดไทย​ และ​หน่วยงานที่เกี่ยวข้อง​ เข้าร่วมประชุม​ พร้อมจะมีการติดตามสถานการณ์​น้ำในพื้นที่อุทกภัย​ จากผู้ว่าราชการจังหวัดเชียงราย​ ผู้ว่าราชการจังหวัดเลย​ ผู้ว่าราชการจังหวัดหนองคาย​ ผู้ว่าราชการจังหวัดอุบลราชธานี​ และผู้ว่าราชการจังหวัดพระนครศรีอยุธยา​ วิดีโอ​คอนเฟอเรนซ์​ เข้ามา​ร่วมประชุมด้วย​ ​ นายอนุทิน กล่าวระหว่างการประชุมว่า วันนี้ต้องขอขอบคุณที่ท่านที่ได้ให้ความร่วมมืออย่างดียิ่งในการมาประชุม เพื่อรองรับสถานการณ์อุทกภัยในเขตจังหวัดทางตอนเหนือและภาคอีสานของประเทศ อย่างไรก็ตาม วันนี้ เรามีความตั้งใจที่จะจัดตั้งให้มีหน่วยงานที่จะเป็นศูนย์กลางในการกระจายข้อมูลข่าวสารต่างๆ ให้กับหน่วยงานที่เกี่ยวข้อง เพื่อจะได้บูรณาการความร่วมมือกันให้เกิดประสิทธิภาพในการทำงาน นายอนุทิน กล่าวต่อว่า น.ส.แพทองธาร ชินวัตร นายกรัฐมนตรี และรัฐมนตรีหลายท่านได้ลงไปตรวจเยี่ยมไปสังเกตการณ์สถานการณ์ต่างๆ ในพื้นที่ ซึ่งวันนี้เราน่าจะหาข้อสรุปว่าจะมีการป้องกันอย่างไร โดยเฉพาะอย่างยิ่งการทำให้พี่น้องประชาชนที่อยู่ในพื้นที่ประสบภัยเกิดความปลอดภัยสูงสุดในชีวิตและทรัพย์สิน ซึ่งกรมอุตุนิยมวิทยาก็ยังคาดการณ์ว่าในช่วงเดือนนี้จำนวนปริมาณฝนก็ยังคงมีอย่างหนาแน่น เพราะยังได้รับอิทธิพลจากพายุหมุนเขตร้อน ซึ่งอาจทำให้เกิดน้ำท่วมฉับพลัน น้ำป่าไหลหลาก น้ำล้นตลิ่งในหลายพื้นที่ รัฐบาลมีความห่วงใยต่อสถานการณ์อุทกภัยที่เกิดขึ้นมีการติดตามสถานการณ์อย่างใกล้ชิด ตนเองก็ได้ลงไปในพื้นที่ตามข้อสั่งการของนายกรัฐมนตรีเมื่อวานนี้ (14 ก.ย.) ที่จังหวัดหนองคาย ได้เห็นความร่วมมือของทุกฝ่าย นายอนุทิน ย้ำว่า สิ่งสำคัญที่สุดคือต้องให้ผู้ที่เกี่ยวข้องหน่วยงานต่างๆ ที่เกี่ยวข้องสามารถรับข้อมูลข่าวสารที่ถูกต้องชัดเจน ให้กับพี่น้องประชาชนเตรียมการระมัดระวังตัวให้ตัวเองปลอดภัย กระทรวงมหาดไทยได้จัดเตรียมสิ่งของช่วยเหลือผู้ประสบภัยในพื้นที่ ตลอดจนฟื้นฟูพื้นที่หลังน้ำลด คงจะต้องมีการประสานงานกันอย่างใกล้ชิดกับกระทรวงต่างๆ ในการฟื้นฟูและเยียวยาทรัพย์สิน จิตใจ นำความเป็นปกติสุขมาให้พี่น้องประชาชนให้เร็วที่สุด นายอนุทิน ระบุว่า จากการที่ได้ลงไปในพื้นที่ ตนยืนยันว่าหน่วยงานทุกหน่วยงานมีความทุ่มเท มีความมุ่งมั่นตั้งใจในการปฏิบัติหน้าที่ เป็นภาพที่เห็นแล้วเป็นความร่วมมือที่ดี เข้มแข็งมีทั้งหน่วยงานปกครอง ราชการ ตำรวจ ทหาร ล้วนแล้วแต่อยู่ในพื้นที่ ที่น่าปลื้มใจองค์กรในส่วนต่างๆ มูลนิธิระดมเข้าไป สิ่งที่เห็นที่แตกต่างอย่างชัดเจนคือเราอาจจะยังทำเรื่องของการป้องกันได้ไม่เต็มที่ แต่ในเรื่องของการบรรเทา ในเรื่องของการให้การดูแลคุณภาพจิตใจ สภาพชีวิตของพี่น้องประชาชน ตนคิดว่าเราได้ทำอย่างเต็มที่ วันนี้ไม่มีสภาพที่ว่าขาดโน่นขาดนี่ “อย่างผมไปจังหวัดหนองคาย ลงพื้นที่ไปหลายชุมชน ตอนแรกก็คิดว่าจะลงไปแล้วจะช่วยผ่อนคลายสภาพความตึงเครียดของพี่น้องประชาชนที่ประสบภัยอย่างไร กลับกลายเป็นว่าพวกเขาเหล่านั้นมีสภาพจิตใจและอารมณ์ดีมาก จนผมจุกอกเลยนะครับ ว่าเขาโดนภัยธรรมชาติขนาดนี้ เขายังมีรอยยิ้ม มีกำลังใจในการโต้ตอบสื่อสารกันด้วยความเป็นมิตร อันนี้ผมกราบเรียน ผมลงไปผมคิดว่าจะระมัดระวังตัวว่าจะทำอย่างไร จะไปรับคำตำหนิคำวิพากษ์วิจารณ์จากชาวบ้านโดยตรง แต่ปรากฏว่าเขามีความให้กำลังใจพวกเรา ชื่นชมพวกเรา ชื่นชมทหาร ตำรวจ ข้าราชการทุกฝ่าย ตอนนี้มูลนิธิต่างๆ ก็เข้าไป บางคนเข้าไปช่วยเพราะเป็นวันหยุด ก็เอาของแห้ง ขนมไปให้ เด็กเขาก็สนุกของเขา เราก็เป็นห่วง ต้องใส่ชูชีพ ด้วยจิตใจที่อยากช่วยเหลือชาวบ้าน ก็มีความอบอุ่น ก็เป็นการปลูกฝังให้เขาได้รับสภาวะที่มีจิตอาสา เห็นความสุขจากการช่วยเหลือพี่น้องประชาชน เป็นภาพที่มีความงดงาม เพราะฉะนั้น ในส่วนของฝ่ายราชการเองที่เราจะต้องให้การดูแลพวกเขาอย่างเต็มที่ ผมคิดว่าเราต้องใช้โอกาสนี้ในการที่จะเร่งดำเนินการทุกวิถีทางที่จะคืนความสุข คืนความเป็นปกติให้กับพี่น้องประชาชนเหล่านั้น เขาอาจจะยิ้มกับเราในวันนี้ แต่หากไม่ปรับปรุงแก้ไขรอยยิ้มก็อาจจะเป็นความโกรธขึ้นมาก็ได้ ถ้าเขาให้โอกาสเราแล้ว แล้วเราไม่นำสถานการณ์มาเป็นบทเรียน” นายอนุทิน กล่าว นายอนุทิน กล่าวอีกว่า นายกรัฐมนตรีได้สั่งการ ผ่านเลขาธิการนายกรัฐมนตรีในการให้การช่วยเหลือ หากไม่พอก็ขอให้ขยายวงเงินเพิ่มเข้ามา นายกรัฐมนตรีได้สั่งการขยายงบเงินไปจังหวัดเชียงราย เชียงใหม่ เป็นที่เรียบร้อยแล้ว จังหวัดอื่นก็ขอให้เตรียมการอย่าให้สะดุด ส่วนเรื่องการเยียวยา ตอนนี้ได้รับข้อสั่งการจากนายกรัฐมนตรีมาว่าให้กระทรวงมหาดไทย ช่วยกันเรื่องการสำรวจความเสียหายของครัวเรือนต่างๆ ซึ่งน่าจะมีแนวทางในการชดเชยเยียวยาค่าเสียหายให้กับพี่น้องประชาชนเป็นรายครัวเรือน เรื่องนี้ต้องเร่งอย่าชักช้าเด็ดขาด นายกฯ ก็ได้เตรียมงบประมาณส่วนนี้ไว้เรียบร้อยแล้ว ในส่วนการเยียวยาเพิ่มเติมจากหน่วยงานในสังกัดกระทรวงมหาดไทยก็ได้รับข้อสั่งการและนำเสนอท่านนายกรัฐมนตรีผ่านเลขาธิการนายกรัฐมนตรี ซึ่งได้รับการเห็นชอบในหลักการ แต่ในเรื่องการดำเนินการก็น่าจะอยู่ภายใต้อำนาจการจัดการของกระทรวงมหาดไทย “เราอ่านคอมเมนต์พี่น้องประชาขน ทุกคนก็มีความคาดหวังว่าเราจะลดความเดือดร้อน ผมขอมอบเป็นนโยบายตรงนี้เลยว่าไม่ใช่ลดค่าไฟเป็นพิธี แต่ต้องลดเพื่อบรรเทาความเสียหายที่เกิดขึ้น เมื่อวานการประปาส่วนภูมิภาคจะประชุมวันที่ 25 ก.ย.ผมบอกว่าไม่ทัน ต้องเร่งประชุมพรุ่งนี้เลย” นายอนุทิน กล่าว นายอนุทิน เน้นย้ำว่า ไม่ต้องรอเบื้องบน ตอนนี้ไม่มีเบื้องบนแล้ว มีแต่เบื้องล่าง เราอยู่เบื้องล่างประชาชนทั้งนั้น อันไหนที่ดำเนินการได้ก็ขอให้ดำเนินการ “อะไรที่อยู่เคียงข้างท่านได้ ใครจะมาวิพากษ์วิจารณ์จะมาตำหนิ หรือแม้กระทั่งมาตั้งสอบอะไร ก็ขอเอาเจตนารมณ์เป็นหลัก อย่าไปกลัวครับ ถ้าเราทำดีแล้ว มันไม่มีทางที่จะมีอะไรมาทำความเดือดร้อนได้ พวกผมทุกคนพร้อมที่จะปกป้องท่านอย่างเต็มที่ ถ้าทำดีแล้ว อย่างเรื่องถูกสอบสวนถูกดำเนินคดีอะไรต่างๆ ผมว่ารัฐมนตรีต้องรับผิดชอบพวกท่านได้ ไม่อย่างนั้นทำอะไรไม่ได้ เราทำงานมาด้วยกันปีที่ 5 แล้ว มานั่งตรงนี้ตั้งแต่โควิด ตอนนี้ก็น้ำท่วมไม่มีครั้งไหน ไม่มีวิพากษ์วิจารณ์ ขอให้มั่นใจไม่ว่าใครจะตั้งคำถาม เราก็ต้องการต้องดูหน้างาน วันนี้การลงหน้างาน จะทำให้เราสามารถตอบคำถามทุกอย่างได้ พวกเราทุกคนก็พร้อมที่จะทำงานอยู่แล้วครับ เราไปทำงาน ไม่ได้ไปเพื่อยืนดูถ่ายภาพ แล้วเอามาลงโซเชียลมีเดีย ผมพูดได้เลยว่าพวกเราทุกคนเลยจุดนั้นไปแล้ว ขอให้เราเชื่อมั่นในเจตนารมณ์และทำในสิ่งที่ถูกต้องผมมั่นใจว่าเราจะผ่านทุกอย่างไปได้ด้วยดี” นายอนุทิน กล่าว ทั้งนี้​ ก่อนเริ่มการประชุม​ นายอนุทิน​ ได้​เยี่ยมชม​นวัตกรรมของกระทรวง​ อว.​ ที่เตรียมนำไปสนับสนุนช่วยเหลือประชาชนในพื้นที่น้ำท่วม​ ซึ่งมีทั้ง​โดรนสำรวจแบบปีกแข็ง ที่ใช้กระจายเสียงแจ้งเตือนประชาชน​ โดรนส่งของให้กับผู้ประสบภัย​ นวัตกรรมอาหารที่เก็บได้นานเป็นปี​ ทั้งข้าวพร้อมทาน​ ไข่พะโล้ ผักกรอบ เครื่องกรองน้ำแบบประดิษฐ์​จากท่อพีวีซี​ นอกจากนี้ยังมีระบบติดตามสถานการณ์น้ำท่วม จากข้อมูลดาวเทียม แสดงพื้นที่น้ำท่วม น้ำล้นตลิ่ง และพื้นที่เสี่ยงน้ำท่วม",
     "category": "การเมือง",
     "date": "2024-09-15T04:49:05+00:00",
     "publisher": "Dailynews",
     "url": "https://www.dailynews.co.th/news/3865159/"
}{
     "data": "ซาอูล คาเนโล อัลวาเรซ ซูเปอร์สตาร์นักชกชาวเม็กซิกัน สามารถรักษาเข็มขัดแชมป์โลกรุ่นซูเปอร์มิดเดิลเวตของสมาคมมวยโลก (WBA)  สภามวยโลก (WBC) และ องค์กรมวยโลก (WBO) เอาไว้ได้ ด้วยการชนะคะแนน เอ็ดการ์ แบร์ลังกา ผู้ท้าชิงชาวอเมริกัน เป็นเอกฉันท์ ที่สังเวียนที-โมบาย อารีนา ในเนวาดา สหรัฐอเมริกา อัลวาเรซ วัย 34 ปี เป็นฝ่ายควบคุมการชกไว้ได้ ส่งหมัดต่อยคู่แข่งลงไปนั่งก้นจำเบ้าให้นับตั้งแต่ยก 3 จากนั้นก็ยังเหนือกว่าตลอด ครบ 12 ยก กรรมการทั้งสามรายให้ อัลวาเรซ ชนะ 117-110  118-109  118-109เพิ่มสถิติเป็นชนะ 62 (39 KO) แพ้ 2 เสมอ 2 ขณะที่ แบร์ลังกา แพ้ครั้งแรกจาก 23 ไฟต์",
     "category": "มวยสากล",
     "date": "2024-09-15T04:52:59+00:00",
     "publisher": "Dailynews",
     "url": "https://www.dailynews.co.th/news/3865286/"
}{
     "data": "สำนักข่าวเอเอฟพี รายงานจากกรุงพนมเปญ ประเทศกัมพูชา เมื่อวันที่ 15 ก.ย. ว่า สำนักงานควบคุมทรัพย์สินต่างชาติ (โอเอฟเอซี) ในสังกัดกระทรวงการคลังสหรัฐ ประกาศการคว่ำบาตรเมื่อวันพฤหัสบดีที่ผ่านมา ต่อนายลี ยง พัด นักธุรกิจ  วุฒิสมาชิกของพรรครัฐบาลกัมพูชา และพันธมิตรใกล้ชิดของสมเด็จฮุน เซน นอกจากนี้ บริษัทหลายแห่งของนายลี ยง พัด ก็ถูกคว่ำบาตรเช่นกัน จากข้อกล่าวหาว่า มีส่วนเกี่ยวข้องในการละเมิดสิทธิมนุษยชนอย่างร้ายแรงต่อแรงงานบังคับ ในการดำเนินการหลอกลวงการลงทุนทางออนไลน์ #NSTaseanCambodia slams 'unjust' US sanctions against ruling party tycoon | New Straits Timeshttps://t.co/ZPQ9QUWZQY ด้านรักษาการปลัดกระทรวงการคลังสหรัฐ ฝ่ายการก่อการร้ายและข่าวกรองทางการเงิน กล่าวในแถลงการณ์ว่า การคว่ำบาตรครั้งนี้ มีจุดมุ่งหมายเพื่อจัดการกับผู้ที่มีส่วนเกี่ยวข้องในการค้ามนุษย์ และขัดขวางความสามารถในการดำเนินแผนการฉ้อโกงการลงทุน ซึ่งพุ่งเป้าไปที่บุคคลทั่วไปจำนวนนับไม่ถ้วน รวมถึงชาวอเมริกัน อนึ่ง แถลงการณ์ข้างต้นระบุเสริมว่า ผู้ค้ามนุษย์ในบริษัทต่าง ๆ บังคับให้เหยื่อทำงาน 15 ชั่วโมงต่อวัน อีกทั้งในบางกรณี บริษัทยังขายเหยื่อให้กับธุรกิจหลอกลวงอื่น ๆ หรือทำให้กลายเป็นเหยื่อของการค้าประเวณีด้วย อย่างไรก็ตาม กระทรวงการต่างประเทศของกัมพูชา แสดงความเสียใจอย่างยิ่งต่อ “การตัดสินใจที่ไม่ยุติธรรม” ในการคว่ำบาตรนายลี ยง พัด และธุรกิจของเขา โดยระบุในแถลงการณ์เมื่อวันศุกร์ที่ผ่านมาว่า ความเคลื่อนไหวดังกล่าว ซึ่งดำเนินการตามรายงานที่ยังไม่ได้รับการยืนยัน เกี่ยวกับแรงงานบังคับที่เชื่อมโยงกับการหลอกลวงการลงทุนออนไลน์ มีแรงจูงใจทางการเมือง และขัดต่อเจตนารมณ์ในการเสริมสร้างความร่วมมือทวิภาคี และความไว้วางใจซึ่งกันและกัน ระหว่างกัมพูชากับสหรัฐ. เครดิตภาพ : AFP",
     "category": "ต่างประเทศ",
     "date": "2024-09-15T04:54:36+00:00",
     "publisher": "Dailynews",
     "url": "https://www.dailynews.co.th/news/3864973/"
}{
     "data": "สำนักข่าวซินหัวรายงานจากเมืองผิงตู้ ประเทศจีน เมื่อวันที่ 15 ก.ย. ว่าถังเจิ้นปิน ผู้จัดการใหญ่จากบริษัทผู้ผลิตขนตาปลอมแห่งหนึ่ง ให้ข้อมูลว่า บริษัทได้รับคำสั่งซื้อและจะส่งขนตาปลอมลอตหนึ่งไปยังเกาหลีใต้ รวมประมาณ 200 000 กล่อง นอกจากนี้ ยังมีคำสั่งซื้อจากลูกค้าในญี่ปุ่นด้วย ทั้งนี้ เมืองต้าเจ๋อซาน เป็นที่รู้จักกันในนาม “เมืองหลวงแห่งขนตาปลอมของจีน” เนื่องจากเป็นสถานที่ตั้งของโรงงานผลิตขนตาปลอมมากกว่า 3 800 แห่ง และเป็นแหล่งผลิตขนตาปลอมราว 70% ของขนตาปลอมทั่วโลก หวังหลุน ผู้จัดการใหญ่จากบริษัทขนตาปลอมอีกแห่งกล่าวว่า บิดาของตนผลิตขนตาปลอมกึ่งสำเร็จรูปและจำหน่ายให้กับบริษัทในท้องถิ่น ขณะที่ตนตัดสินใจนำสินค้ามาลงในตลาดออนไลน์ และเริ่มผลิตขนตาปลอมแบบสำเร็จรูปขาย ซึ่งยอดจำหน่ายปัจจุบันถือว่า น่าพึงพอใจ อุตสาหกรรมขนตาปลอมสร้างโอกาสการจ้างงานแก่ชาวบ้านในท้องถิ่น โดยเฉพาะสตรีในเมืองผิงตู้ ซึ่งตอนนี้มีจำนวนคนทำงานที่เกี่ยวข้องกับอุตสาหกรรมนี้ มากกว่า 50 000 คน จากจำนวนประชากรในเมืองราว 1.37 ล้านคน ขณะเดียวกัน เมืองผิงตู้ยังมีนิคมอุตสาหกรรมที่รวบรวมห่วงโซ่การผลิตขนตาปลอมทั้งหมดไว้ด้วยกัน ทำให้ช่วยลดต้นทุนการผลิต และนิคมอุตสาหกรรมแห่งนี้ยังมีความร่วมมือกับมหาวิทยาลัยอีกหลายแห่งในจีน เพื่อนำความก้าวหน้าทางเทคโนโลยีและอุปกรณ์ต่าง ๆ มาประยุกต์ใช้ หวังฉงซิน รองผู้อำนวยการสำนักงานอุตสาหกรรมและเทคโนโลยีสารสนเทศเมืองผิงตู้ กล่าวว่า ลำดับต่อไป เมืองผิงตู้มุ่งเน้นไปที่การบ่มเพาะ และดึงดูดบุคลากรด้านการตลาดและการวิจัยและพัฒนา ส่งเสริมให้ผู้ประกอบการสำรวจตลาดต่างประเทศ หลังจากนั้น จะมีการเพิ่มความร่วมมือกับบรรดาสถาบันวิจัย ยกระดับการวิจัยและพัฒนาเพื่อความชาญฉลาด และการใช้ระบบดิจิทัลของขั้นตอนการผลิต รวมไปถึงตั้งเป้าเพิ่มความสามารถในการแข่งขัน ของผลิตภัณฑ์ขนตาปลอมระดับไฮเอนด์. ข้อมูล-ภาพ : XINHUA",
     "category": "ต่างประเทศ",
     "date": "2024-09-15T04:57:47+00:00",
     "publisher": "Dailynews",
     "url": "https://www.dailynews.co.th/news/3865221/"
}{
     "data": "ชาวเน็ตรุมค้านข้อเสนอผู้ว่าฯ สระแก้ว เยียวยาจิตใจสาวสอบครูได้ที่ 1 ชื่อหาย ชี้เป็นข้อเสนอที่ไม่เป็นธรรม และแก้ปัญหาที่ง่ายเกินไป ถามลั่นเอาอะไรคิด จากกรณีมีหญิงสาวคนหนึ่ง  โพสต์ขอความเป็นธรรม หลังสอบติดพนักงานราชการทั่วไปอันดับที่ 1 เอกวิทยาศาสตร์ สพม.สระแก้ว แต่ผ่านไป 3 วัน อยู่ดี ๆ รายชื่ออันดับ 1 หายไป โดยได้โทรฯไปถามทางต้นสังกัด ได้รับแค่คำขอโทษไม่ได้รับคำอธิบายใด ๆ ทั้งสิ้น ซึ่งประเด็นดังกล่าวถูกวิพากษ์วิจารณ์อย่างหนักในโซเชียล ต่อมาสำนักงานเขตพื้นที่การศึกษามัธยมศึกษา (สพม.) สระแก้ว ได้รายงานข้อมูลเบื้องต้นว่า คะแนนเกิดความคลาดเคลื่อน จึงทำการตรวจสอบคะแนนใหม่ ทำให้ลำดับที่สอบได้มีการเปลี่ยนแปลง ล่าสุด นายปริญญา โพธิสัตย์ ผู้ว่าฯ สระแก้ว สั่งการให้ สพม.สระแก้ว และหน่วยงานที่เกี่ยวข้อง เยียวยาแก้ปัญหานี้โดยด่วน เพื่อไม่ให้เกิดผลกระทบกับเด็กที่ลาออกจากงานมาแล้ว ซึ่ง นายประยงค์ สารภูมิ ผอ.สพม.สระแก้ว ได้เดินทางลงพื้นที่ พร้อมพูดคุยกันเพื่อหาข้อสรุปกับกรณีการเสียโอกาสของ น.ส.เบญญาภา พร้อมกับขอโทษญาติเกี่ยวกับเหตุการณ์ที่เกิดขึ้น เบื้องต้น ได้เสนอให้ทาง สพม. รับและจ้างเด็กเพื่อให้เป็นครูอัตราจ้าง ที่โรงเรียนทัพราชวิทยา อ.ตาพระยา ซึ่งเป็นโรงเรียนใกล้บ้าน เพราะโรงเรียนขาดแคลนครูอยู่แล้ว เพื่อให้เด็กได้ทำงานไปก่อน จากนั้นค่อยไปสอบใหม่ในปีต่อ ๆ ไป ซึ่งทาง สพม. รับปากที่จะดำเนินการตามความต้องการของญาติ ซึ่งหลังจากที่ได้มีข้อสั่งการของผู้ว่าราชการจังหวัดสระแก้วออกมา ชาวโลกออนไลน์ต่างแสดงความเห็นคัดค้านเป็นจำนวนมาก และเป็นข้อเสนอที่แก้ปัญหาแบบง่ายๆ ไม่ให้ความเป็นธรรม -ต่างมากๆ ค่ะ แค่เงินเดือนก็ต่างกันละ แถมสวัสดิการก็ไม่ได้มีอะไรแบบพนักงานราชการเลย ต้องเส้นหนาขนาดไหนถึงช่วยกันปกปิดความผิด น่าเห็นใจคนที่สอบได้จริงๆ -ตลกเป็นวิธีแก้ปัญหาที่ต่ำมาก -ต่างค่ะ หลักๆ คือเงินเดือนค่ะ พนักงานราชการ มีเลื่อนเงินเดือนด้วยในแต่ละปี แต่ครูอัตราจ้างไม่มี พนักงานราชการ เงินเดือนอย่างต่ำ 15 000-18 000 ครูอัตราจ้าง 6 000-9 000 ค่ะ -ค่าตอบแทนขั้นต่ำ พนักงานราชการ 18 000 บาท มีการประเมินเลื่อนขั้นเงินเดือนทุกปี อัตราจ้างไม่เกิน 15 000 บาท(เงินเดือนไม่ขึ้นนอกจากมีนโยบายปรับขึ้นเงินเดือน) ไหนจะสิทธิและสวัสดิการอื่น ๆ อีก เช่น เบิกค่าใช้จ่ายไปราชการ / รับพระราชทานเครื่องราชอิสริยาภรณ์ / ค่าทำงานล่วงเวลา / สมาชิกสหกรณ์ออมทรัพย์ -น่าจะเป็นการแก้ไขที่ผิดวิธีนะครับ วิธีที่ถูกต้องมันควรจะเป็น 1-เอาข้อสอบและเฉลยของคนที่ได้ที่ 1 เก่าและคนใหม่มาตรวจหาข้อผิดพลาดและเปิดเผยกับสาธารณชนซึ่งถ้าให้ก็เอามันทั้ง 10 คนด้วยก็จะดีครับ 2-ถ้ามันผิดพลาดและเค้าได้ที่ 1 จริงก็ต้องคืนสิทธิให้เขาเพื่อให้มันกลับเข้าสู่ระบบที่ถูกต้อง ไม่ใช่ถ่วงเวลาโดยเอาตำแหน่งไปยัดมือเค้า พอเรื่องเงียบก็ถีบเค้าส่ง คัดเค้าออก แบบนี้ไม่โปร่งใส 3-ระบบการจัดเก็บผลการสอบควรจะเป็นระบบอัตโนมัติ ที่อยู่ในรูปแบบไฟล์ที่ไม่สามารถแก้ไขย้อนหลังได้ ป้องกันมีเจ้าหน้าที่แอบทำข้อสอบให้ย้อนหลัง มันควรจะสอบเสร็จ บันทึกคะแนนผ่านระบบการจัดเก็บที่เอามาเช็กความถูกต้องได้ตลอด -ผู้ว่าฯใช้อะไรคิด",
     "category": "ทั่วไทย",
     "date": "2024-09-15T05:00:30+00:00",
     "publisher": "Dailynews",
     "url": "https://www.dailynews.co.th/news/3865245/"
}{
     "data": "เมื่อวันที่ 15 ก.ย. 67 สำนักวิจัย ซูเปอร์โพล เสนอผลสำรวจเรื่อง แก้น้ำท่วม กระทรวงใดช่วยจริงจัง กรณีศึกษาตัวอย่างแกนนำชุมชนในพื้นที่น้ำท่วมทั้งในเขตเมืองและนอกเมืองภาคเหนือและอีสานตอนบน ดำเนินโครงการทั้งการวิจัยเชิงปริมาณ (Quantitative Research) และการวิจัยเชิงคุณภาพ (Qualitative Research) รวมจำนวนตัวอย่างในการวิเคราะห์ทางสถิติ จำนวนแกนนำชุมชนผู้ตอบแบบสอบถามรวมทั้งสิ้น 589 ตัวอย่าง ดำเนินโครงการระหว่างวันที่ 13-14 ก.ย. 67 ที่ผ่านมา เมื่อถามแกนนำชุมชนทั้งในเขตเมืองและนอกเขตเมืองถึงระดับความรุนแรงของปัญหาน้ำท่วมในพื้นที่พบว่า ส่วนใหญ่หรือร้อยละ 83.7 ระบุ รุนแรงค่อนข้างมาก ถึงมากที่สุด และร้อยละ 16.3 ระบุ รุนแรงค่อนข้างน้อย ถึงไม่รุนแรงเลย เมื่อถามถึง ความต้องการของแกนนำชุมชนทั้งในเขตเมืองและนอกเมืองต่อการช่วยเหลือผู้ประสบภัยน้ำท่วม พบว่าส่วนใหญ่หรือร้อยละ 98.7 ระบุ อาหารและน้ำดื่ม รองลงมาร้อยละ 95.3 ระบุ ระบายน้ำ ช่วยให้น้ำลด ร้อยละ 84.1 ระบุ ช่วยเหลือผู้ป่วย การรักษาพยาบาล การแพทย์ ร้อยละ 83.2 ระบุ อพยพ จัดหาที่พักพิงชั่วคราว และร้อยละ 42.5 ระบุ อื่น ๆ เช่น ช่วยเหลือสัตว์เลี้ยง แก้ปัญหาจิตใจ เป็นต้น ที่น่าพิจารณาคือ เมื่อถามแกนนำชุมชนทั้งในเขตเมืองและนอกเมืองถึงกระทรวงที่ช่วยเหลือผู้ประสบภัยจริงจัง เห็นผลชัด พบว่า ส่วนใหญ่หรือร้อยละ 68.7 ระบุ กระทรวงมหาดไทย รองลงมาส่วนใหญ่หรือร้อยละ 61.4 ระบุ กระทรวงสาธารณสุข ร้อยละ 58.2 ระบุ กระทรวงเกษตรและสหกรณ์ ร้อยละ 56.4 ระบุ ตำรวจ ร้อยละ 53.1 ระบุ กระทรวงอุตสาหกรรม ร้อยละ 52.9 ระบุ ทหาร ร้อยละ 45.2 ระบุ กระทรวงคมนาคม ร้อยละ 44.3 ระบุ กระทรวงทรัพยากรธรรมชาติและสิ่งแวดล้อม และร้อยละ 23.9 ระบุ อื่น ๆ เช่น กระทรวงการอุดมศึกษา กระทรวงพาณิชย์ และเมื่อถามแกนนำชุมชนทั้งในเขตเมืองและนอกเขตเมืองถึงความพึงพอใจต่อการช่วยเหลือของกระทรวงต่าง ๆ โดยภาพรวม พบว่า ส่วนใหญ่หรือร้อยละ 67.2 ระบุ พึงพอใจค่อนข้างมาก ถึง มากที่สุด และร้อยละ 32.8 ระบุ พึงพอใจค่อนข้างน้อย ถึง ไม่พึงพอใจเลย ผลสำรวจจากสำนักวิจัยซูเปอร์โพลเกี่ยวกับการจัดการและการช่วยเหลือในเรื่องน้ำท่วมในภาคเหนือและอีสานตอนบนทำให้เกิดความเข้าใจในหลายด้านจากแกนนำชุมชน ได้แก่ ผลสำรวจนี้สะท้อนถึงความต้องการและการตอบสนองในเหตุการณ์น้ำท่วม และเป็นข้อมูลที่สำคัญสำหรับการวางแผนและปรับปรุงการจัดการภัยพิบัติในอนาคต ข้อเสนอแนะคือ 1.การเร่งรัดการระบายน้ำ: ควรมีการลงทุนและพัฒนาโครงสร้างพื้นฐานในการระบายน้ำที่มีประสิทธิภาพเพิ่มขึ้นเพื่อรับมือกับสถานการณ์น้ำท่วมในอนาคต2.การจัดหาและการกระจายทรัพยากรอย่างเท่าเทียมและทั่วถึง: อาหารและน้ำดื่มเป็นความต้องการหลักที่ควรได้รับการตอบสนองอย่างรวดเร็วและเพียงพอในทุกพื้นที่ที่ประสบปัญหา3.การสนับสนุนด้านการแพทย์และการอพยพ: ต้องมีการจัดหาบริการสุขภาพและการแพทย์อย่างเพียงพอในพื้นที่ที่ประสบภัยพิบัติ รวมถึงการเตรียมความพร้อมในการอพยพและจัดหาที่พักพิงชั่วคราวที่เหมาะสม4.การปรับปรุงและพัฒนานโยบาย: ควรมีการทบทวนและปรับปรุงนโยบายในการจัดการกับภัยพิบัติให้สามารถตอบสนองได้อย่างรวดเร็วและมีประสิทธิภาพมากขึ้น  พร้อมทั้งเพิ่มความเข้มแข็งให้กับหน่วยงานที่เกี่ยวข้อง",
     "category": "การเมือง",
     "date": "2024-09-15T05:02:23+00:00",
     "publisher": "Dailynews",
     "url": "https://www.dailynews.co.th/news/3865251/"
}{
     "data": "เมื่อวันที่ 15 ก.ย. 2567 นายพร้อมพงศ์ นพฤทธิ์ อดีตโฆษกพรรคเพื่อไทย ให้สัมภาษณ์ถึงกรณีที่ นายไพบูลย์ นิติตะวัน เลขาธิการพรรคพลังประชารัฐ ขู่ฟ้องนายดนัย เอกมหาสวัสดิ์ ผู้จัดรายการเจาะลึกทั่วไทย Inside Thailand รักษาการผู้อำนวยการใหญ่ และสถานีโทรทัศน์ช่อง 9 MCOT ต่อศาลอาญาในข้อหาหมิ่นประมาทด้วยการโฆษณา และฟ้องศาลแพ่งให้เรียกค่าเสียหาย 50 ล้านบาท หลังจากนายดนัยปล่อยคลิปเสียงหลุดคล้าย พล.อ.ประวิตร วงษ์สุวรรณ หัวหน้าพรรคพลังประชารัฐ โดยในคลิปเสียงหลุดนั้นได้มีการเรียกรับเงิน อีกทั้งได้เผยแพร่ออกมาจากทางรายการฯ โดย นายไพบูลย์ อ้างว่าเป็นคลิปที่ได้มาโดยไม่ชอบด้วยกฎหมายนั้น นายพร้อมพงศ์ กล่าวว่า การที่นายไพบูลย์ออกมาปกป้องโดยการฟ้องสื่อ ที่กำลังทำหน้าที่ตรวจสอบการทุจริต เท่ากับว่านายไพบูลย์ยอมรับว่าเป็นคลิปเสียงของ พล.อ.ประวิตร จริง ไม่ใช่การทำ AI ขึ้นมา นายพร้อมพงศ์ กล่าวว่า วันนี้นายไพบูลย์กำลังแก้เกี้ยวเพื่อปิดปากสื่อ ไม่ให้ความสำคัญกับการตรวจสอบทุจริตไม่กล้าสู้ความจริง และกำลังปิดหูปิดตาประชาชนและสังคม ทั้ง ๆ ที่หน่วยงานของรัฐ ออกมารณรงค์ให้ช่วยกันป้องกันและป้องปรามการทุจริต วาระการตรวจสอบการทุจริตเป็นวาระแห่งชาติ ที่ทุกภาคส่วนต้องร่วมมือกันในการตรวจสอบ เป็นประโยชน์ต่อสาธารณะ และเพื่อผลประโยชน์ของชาติและประชาชน ใครไม่ช่วยคลี่คลายหรือขัดขวางการทำข้อมูลที่ปรากฏในคลิปให้กระจ่าง ถือว่าไม่มีจิตสาธารณะหรือไม่ ที่จะป้องปรามการทุจริตประพฤติมิชอบหรือไม่ นายดนัยประกอบวิชาชีพสื่อมวลชนมานานกว่า 30 ปี ไม่ได้เป็นนักการเมือง จึงไม่มีเหตุอะไรที่จะต้องมากล่าวหา ใส่ความเท็จ พล.อ.ประวิตร ที่สำคัญคนระดับนายสุทธิพงษ์ จุลเจริญ ปลัดมหาดไทย ก็ออกมายอมรับแล้วว่าเป็นเสียงจริง นายพร้อมพงศ์ กล่าวอีกว่า ขอให้นายไพบูลย์ไปตรวจสอบรัฐธรรมนูญ มาตรา 35 และคำพิพากษาศาลฎีกา 3782/2564 ที่มีการคุ้มครองสิทธิของสื่อ และประชาชน ในการแสวงหาพยานหลักฐาน เรื่องการกระทำที่ไม่ชอบด้วยกฎหมายและทุจริต เนื่องจาก พล.อ.ประวิตร เป็นบุคคลสาธารณะที่เป็นถึงอดีตรองนายกรัฐมนตรี และหัวหน้าพรรคพลังประชารัฐ ปัจจุบันเป็น สส.แบบบัญชีรายชื่อ พรรคพลังประชารัฐ สิ่งที่นายไพบูลย์ควรทำในเวลานี้คือ ควรไปสืบหาความจริงว่า พล.อ.ประวิตร รับเงินจาก ”โอ๋“ จริงหรือไม่ แทรกแซงการแต่งตั้งโยกย้ายข้าราชการกระทรวงมหาดไทย โดยหวังผลเรื่องการได้งบประมาณแผ่นดินจริงหรือไม่ แล้วมาแจ้งให้ประชาชนรับทราบ และที่สำคัญ “ผมขอแนะนำนายไพบูลย์ควรไปตรวจสอบคนใกล้ชิดลุง ว่ามีบริวารเป็นพิษหรือคนใกล้ชิดทรยศหักหลังหรือไม่ ทำความสะอาดในพรรคตัวเองก่อน ตามหาตัวคนแอบอัดคลิปว่ามีบริวารคนไหน เป็นพิษ เป็นไอ้โม่ง คลายปมสงสัยให้ประชาชนที่กำลังติดตามข่าวนี้ ดีกว่ามาไล่ฟ้องสื่อ ถ้าทำไม่ได้ก็ควรพิจารณาตัวเอง ลาออกจากเลขาฯ พรรคไปเถอะ อย่าโยนบาปให้คนอื่น หมดยุค สว.ลากตั้ง และองค์กรอิสระทั้งหลายกำลังผลัดใบ บ้านเมืองเข้าสู่ยุคประชาธิปไตย ไม่ใช่ยุคเผด็จการทหารแล้ว ตนเชื่อว่าหน่วยงานทุกองค์กรอิสระต้องสร้างความกระจ่าง และนำความจริงสู่สังคม” นายพร้อมพงศ์ กล่าว",
     "category": "การเมือง",
     "date": "2024-09-15T05:18:03+00:00",
     "publisher": "Dailynews",
     "url": "https://www.dailynews.co.th/news/3865278/"
}{
     "data": "สำนักข่าวเอเอฟพี รายงานจากกรุงกัวลาลัมเปอร์ ประเทศมาเลเซีย เมื่อวันที่ 15 ก.ย. ว่า เติงกู ซาฟรุล อาซิซ รมว.การค้าและอุตสาหกรรมของมาเลเซีย กล่าวในการให้สัมภาษณ์กับบลูมเบิร์กว่า มาเลเซียสร้างระบบนิเวศที่มั่นคงในอุตสาหกรรมเซมิคอนดักเตอร์ และมันเป็นส่วนสำคัญในการส่งออกของประเทศ “บริษัทหลายแห่งในมาเลเซีย ไม่ประสบกับการชะงักงันครั้งใหญ่ในภาคส่วน ระหว่างการเปลี่ยนผู้นำสหรัฐครั้งล่าสุด และผมคิดว่ามันจะไม่เกิดการเปลี่ยนแปลงใด ๆ แม้มีการเปลี่ยนแปลงนโยบายใหม่ในรัฐบาลสหรัฐก็ตาม” เติงกู ซาฟรุล กล่าว Malaysia’s goal of boosting investments in its growing technology exports sector is unlikely to be affected by the results of the US election  the nation's trade minister tells@BloombergTVhttps://t.co/CVNPTKZNWU นอกจากนี้ เติงกู ซาฟรุล ยังกล่าวเพิ่มเติมว่า ประเทศในเอเชียตะวันออกเฉียงใต้ รวมถึงมาเลเซีย ได้รับประโยชน์จากความตึงเครียดทางภูมิรัฐศาสตร์ ซึ่งกระตุ้นให้มีการลงทุนในภูมิภาคมากขึ้น และส่งผลให้บรรดานักลงทุนแห่เข้ามายังมาเลเซียอีกครั้ง ท่ามกลางภาคส่วนปัญญาประดิษฐ์ (เอไอ) ที่เติบโตอย่างรวดเร็ว และเสถียรภาพทางการเมืองที่ดีขึ้น ทั้งนี้ บริษัทเทคโนโลยียักษ์ใหญ่ เช่น ไมโครซอฟท์  เอ็นวิเดีย และแอมะซอน ต่างให้คำมั่นว่าจะลงทุนเงินหลายพันล้านดอลลาร์สหรัฐ ในโครงสร้างพื้นฐานของมาเลเซีย ซึ่งภาคส่วนเซมิคอนดักเตอร์ของประเทศ คาดว่าจะได้รับประโยชน์มากเป็นพิเศษ ไม่ว่าใครจะเป็นผู้ชนะในการเลือกตั้งประธานาธิบดีสหรัฐ ในวันที่ 5 พ.ย. นี้ เนื่องจากการเปลี่ยนแปลงในห่วงโซ่อุปทาน และการเบี่ยงเบนทางการค้า. เครดิตภาพ : AFP",
     "category": "ต่างประเทศ",
     "date": "2024-09-15T05:20:29+00:00",
     "publisher": "Dailynews",
     "url": "https://www.dailynews.co.th/news/3865298/"
}{
     "data": "จากกรณีสถานการณ์ฝนตกอย่างต่อเนื่อง จากอิทธิพลของพายุ “ยางิ” ทำให้น้ำจากแม่น้ำสาย เอ่อเข้าท่วม อ.แม่สาย จ.เชียงราย ในหลายพื้นที่ โดยเฉพาะ ตลาดสายลมจอย ย่านการค้าที่ติดกับสะพานข้ามลำน้ำสายแห่งที่ 1 ตั้งแต่เมื่อวานนี้ (10 ก.ย.) โดยระดับน้ำยังคงสูงขึ้นต่อเนื่อง 1-2 เมตร หลายพื้นที่โดนน้ำท่วมมิดหลังคา และกำลังขอความช่วยเหลือจากเจ้าหน้าที่ ตามที่ข่าวเสนอไปก่อนหน้านี้ เมื่อวันที่ 15 ก.ย. 67 ผู้สื่อข่าวรายงานว่า มีผู้ใช้เพจเฟซบุ๊ก “เพจของโรงพยาบาลสัตว์วีแคร์ อุดรธานี” ที่อยู่ใน ต.หมากแข้ง อ.เมือง จ.อุดรธานี ได้โพสต์ข้อความสุดประทับใจ เมื่อทางโรงพยาบาลประกาศรับฝากสัตว์เลี้ยงหนีน้ำท่วม โดยไม่มีค่าใช้จ่ายในการรับฝาก โดยเพจของโรงพยาบาลสัตว์วีแคร์ อุดรธานี ระบุข้อความว่า“ผู้ประสบภัยในจ.หนองคายที่ต้องการฝากสัตว์เลี้ยง สามารถติดต่อมายังโรงพยาบาลสัตว์ได้เลย รับฝากฟรี ไม่มีค่าใช้จ่าย” สำหรับช่องทางติดต่อโทรด่วน : 099-8366254ไลน์ : https://lin.ee/hXgqhhIเส้นทางการเดินทาง ถนนสี่ศรัทธา เส้นสะพานฉัตรไพฑูรย์ ติดกับสำนักพาณิชย์จังหวัดอุดรธานี (กูเกิลแม็พ คลิก) ขอบคุณข้อมูล : เพจของโรงพยาบาลสัตว์วีแคร์ อุดรธานี",
     "category": "ทั่วไทย",
     "date": "2024-09-15T05:25:41+00:00",
     "publisher": "Dailynews",
     "url": "https://www.dailynews.co.th/news/3865157/"
}{
     "data": "เมื่อวันที่ 15 ก.ย. พล.ต.ท.ธิติ แสงสว่าง ผบช.น. สั่งการให้ พล.ต.ต.นพศิลป์ พูลสวัสดิ์ รอง ผบช.น.  พล.ต.ต.ธีรเดช ธรรมสุธีร์ ผบก.สส.บช.น.  พ.ต.อ.วรพจน์ รุ่งกระจ่าง รอง ผบก.สส.บช.น.  พ.ต.อ.จักราวุธ คล้ายนิล ผกก.วิเคราะห์ข่าวและเครื่องมือพิเศษ บก.สส.บช.น.  พ.ต.ท.เอกศิษฐ์ วรกิตติ์ฐากรณ์ รอง ผกก.สส.1 บก.สส.บช.น.  พ.ต.ท.มาโนชย์ ทองแก้ว รอง ผกก.กก.สส.บก.น.5  พ.ต.ต.ธัญพีรสิษฐ์ จุลพิภพ สว.กก.สส.3 บก.สส.บช.น.  พ.ต.ต.วศิน อินทร์แก้ว สว.ฝอ.บก.สส.บช.น.  ร.ต.อ.ศิวัช ยังอุ่น รอง สว.กก.สส.4 บก.สส.บช.น.  ร.ต.อ.วรภัทร แสงเทียนประไพร รอง สว.กก.2 บก.สส.ภ.2  ร.ต.อ.พลวัต นาคถมยา รอง สว.กก.สส.1 บก.สส.บช.น. ร่วมจับกุมตัว นายอนณ หรือนายทศกัณฑ์ หรือเจมส์ อายุ 32 ปี (สงวนนามสกุล) ผู้ต้องหาตามหมายจับ 4 หมายจับศาลจังหวัดธัญบุรี จ.641/2567 ลงวันที่ 19 ส.ค. 67 ข้อหา “ข่มขืนกระทำชำเราเด็กอายุยังไม่เกินสิบห้าปีซึ่งมิใช่ภริยาของตนโดยเด็กนั้นจะยินยอมหรือไม่ก็ตามและเป็นการกระทำต่อผู้สืบสันดาน”  ศาลแขวงปทุมวันที่ จ.114/2566 ลงวันที่ 6 พ.ย. 66 ข้อหา “ฉ้อโกง”  ศาลอาญากรุงเทพใต้ที่ จ.365/2566 ลงวันที่ 1 พ.ค. 66 ข้อหา “ฉ้อโกงโดยแสดงตนเป็นคนอื่น” และศาลแขวงสมุทรปราการที่ จ.75/2566 ลงวันที่ 28 เม.ย. 66 ข้อหา “ความผิดตาม พ.ร.บ.เช็คฯ” โดยจับกุมได้ที่บ้านเช่าชะอำ-หัวหิน เลขที่ 1214/7 ต.ชะอำ อ.ชะอำ จ.เพชรบุรี การจับกุมครั้งนี้ เด็กสาววัย 14 ปี ถูกผู้ต้องหาซึ่งเป็นพ่อแท้ๆ จับขังบังคับขืนใจ นานกว่า 7 วัน 7 คืนและบันทึกภาพ จนเด็กนั่งกอดเข่าร้องไห้อยู่ข้างเตียงภายในบ้านพัก โดยเหตุเกิดช่วงระหว่างวันที่ 31 ก.ค.-7 ส.ค. 67 นอกจากนี้ผู้ต้องหายังตระเวนก่อเหตุลักโทรศัพท์มือถือ โดยใช้วิธีการลวงให้มาส่งของผ่านบริการรถรับจ้าง Grab แล้วใช้จังหวะลักโทรศัพท์ มีเหยื่อเป็นจำนวนมาก ก่อเหตุต่อเนื่องหลายคดีในพื้น สน.ปทุมวัน  สน.ทองหล่อ และ สน.หัวหมาก จนถูกออกหมายจับ ต่อมาชุดสืบสวนแกะรอยติดตามจับกุมตัว จนกระทั่งไปพบกับบุตรสาวของผู้ต้องหา วัย 14 ปี จนมาทราบจากเด็กสาวว่า คนร้ายเป็นพ่อแท้ๆ ของเธอ โดยในห้วงปลายเดือน ก.ค. 67 ระหว่างที่เธอนั่งบนรถยนต์กับพ่อ พ่อได้ชักชวนเธอให้ทำหนังผู้ใหญ่หรือที่เรียกว่า OnlyFan โดยได้พาเธอไปฉีดยาคุมที่คลินิกย่านทุ่งครุ ก่อนจะพาตัวเข้าไปในบ้านพักย่านคลองหลวง เธอพยายามขัดขืน แต่พ่อได้ข่มขู่พร้อมกับยึดโทรศัพท์ ก่อนจะขังเธอไว้ในบ้านพักจากนั้นได้เริ่มลงมือข่มขืนเธอกว่า 7 วัน 7 คืน ซ้ำยังออกไปตระเวนหาคนเพื่อให้มาข่มขืนเธอเพื่อจะถ่ายคลิป 18+ และพ่อยังเรียกภรรยา (คนใหม่) พร้อมกับชายแปลกหน้าที่หามาให้ เพื่อมาร่วมถ่ายคลิปพร้อมกับเธอ และเธอถูกกระทำชำเราทุกวันจนทนไม่ไหวแล้ว จึงพยายามหลบหนีโดยสบโอกาสแอบเอาโทรศัพท์ทักไปบอกญาติ แต่ถูกจับได้ และถูกผู้ต้องหาทำร้ายตบตี และข่มขู่ท้าทายว่าไม่กลัวตำรวจ ถ้ามาจะเอาขวานฟันให้หัว ภายหลังเด็กหนีออกมาได้ จึงเข้าแจ้งความ และศาลจังหวัดธัญบุรี ได้อนุมัติหมายจับแล้วในข้อหา ข่มขืนฯ ก่อนคนร้ายไหวตัวทันลบหลักฐานจากกล้องวงจรปิดในบ้านและหลบหนีไป พล.ต.ต.ธีรเดช ธรรมสุธีร์ ผบก.สส.บช.น. จึงส่งชุดสารวัตรแจ๊ะ ติดตามไล่ล่าพบว่าหลบหนีไปอยู่บ้านเช่า พื้นที่ชะอำ จ.เพชรบุรี จึงเข้าจับกุม โดยขณะจับกุมพบว่าอยู่กับแฟนสาวภายในบ้านพัก พร้อมปฏิเสธเสียงแข็งกับชุดสืบสวน ว่าไม่ได้ลงมือข่มขืนบุตรสาวตัวเองและไม่ได้ทำเว็บโป๊ แต่เมื่อเค้นสอบขยายผล จนได้ข้อมูลว่าคนร้ายรายนี้วางแผนร่วมกับแฟนสาวลงมือทำมิดีมิร้ายกับบุตรสาวจริง ทั้งการแอบวางยาและวางแผนการอื่นๆ และยังพบว่าผู้ต้องหาเปิดเป็นแอดมินกลุ่มลับ “มิกิ” ไลฟ์สดโป๊เปลือยแนววิปริต โดยตระเวนให้แฟนของตัวเองไปนอนกับชายอื่นแล้วถ่ายไลฟ์สดจำนวนมาก นอกจากนี้ยังพบข้อความแชตการวางแผนของคนร้ายที่จะให้ชายอื่นมามีเพศสัมพันธ์กับบุตรสาวตัวเอง และยังพบหลักฐานการแบล็กเมล์ หลอกให้เด็กสาววัย 15 ปี ถ่ายโป๊แล้วขู่เอาเงินเป็นจำนวน 5 000 บาท สอบสวนนายอนณ (สงวนนามสกุล) หรือ “เจมส์ทศกัณฑ์” ให้การปฏิเสธตลอดข้อกล่าวหา โดยให้การว่า ตนเองไม่ได้ทำหนังโป๊ แต่ที่ตำรวจพบคือการไลฟ์สดการมีเพศสัมพันธ์ ส่วนที่บุตรสาวแท้ ๆ ของตนไปแจ้งความเพราะว่าตนไม่ยอมซื้อโทรศัพท์ไอโฟนให้ลูก ลูกเลยไปแจ้งความดำเนินคดี ส่วนที่ย้ายที่อยู่บ่อย ๆ ไม่ได้เป็นการหลบหนี แต่เพราะต้องการประหยัดค่าใช้จ่าย จึงเปลี่ยนที่อยู่ ยอมรับว่าทำคลิปโป๊จริง โดยจะให้แฟนคนปัจจุบันเป็นนักแสดงหลัก ตระเวนหาชายอื่นและโลเคชั่นอื่นๆ เพื่อถ่ายทำ บางครั้งก็ให้ชายแปลกหน้า 2 คน มามีเพศสัมพันธ์กับแฟนตัวเอง โดยยอมรับว่าเป็นรสนิยมทั้งตนและแฟน แต่ยังปฏิเสธว่าไม่ได้ทำเช่นนี้กับบุตรสาวตัวเอง เป็นเพราะเด็กกุเรื่องขึ้นมาเอง จากการตรวจสอบพบประวัติคดีอาญา 7 คดี 1.วันที่ 21 มี.ค. 63 ถูกดำเนินคดีข้อหา “ร่วมกันฉ้อโกง” พื้นที่ สภ.ผึ่งแดด จ.มุกดาหาร2.วันที่ 16 ก.ค. 65 ถูกจับกุมข้อหา “ร่วมกันลักทรัพย์ในเวลากลางคืน” พื้นที่ สภ.บางพลี จ.สมุทรปราการ3.วันที่ 29 ธ.ค. 65 ถูกดำเนินคดีข้อหา “ฉ้อโกง” พื้นที่ สน.ปทุมวัน4.วันที่ 15 ก.พ. 66 ถูกดำเนินคดีข้อหา “ฉ้อโกงโดยแสดงตนเป็นคนอื่น” พื้นที่ สน.ทองหล่อ5.วันที่ 30 มี.ค. 66 ถูกดำเนินคดีข้อหา “ความผิดตาม พ.ร.บ.เช็คฯ” พื้นที่ สภ.บางพลี จ.สมุทรปราการ6.วันที่ 7 เม.ย. 66 ถูกดำเนินคดีข้อหา “ฉ้อโกง  นำเข้าสู่ระบบคอมพิวเตอร์ฯ” พื้นที่ สน.หัวหมาก7.วันที่ 31 ก.ค. 67 ถูกดำเนินคดีข้อหา “ข่มขืนกระทำชำเราเด็กอายุยังไม่เกินสิบห้าปีและเป็นการกระทำต่อผู้สืบสันดาน” พื้นที่ สภ.คลองหลวง จว.ปทุมธานี เบื้องต้นจึงนำตัวส่งพนักงานสอบสวน สภ.คลองหลวง เพื่อดำเนินคดีตามกฎหมายต่อไป ด้าน พล.ต.ต.ธีรเดช กล่าวว่า เราไม่ปักใจเชื่อในคำให้การของผู้ต้องหา เพราะจากการขยายผลพบพยานหลักฐานสอดคล้องไปทางคำให้การของฝ่ายผู้เสียหาย อีกทั้งยังพบหลักฐานการทำลายพยานหลักฐานและการหลบหนีของผู้ต้องหา และยังพบพยานหลักฐานที่เป็นความผิดอีกหลายข้อหา โดยยังพบว่ามีเด็กสาววัย 15 ปี กำลังตกเป็นเหยื่อการแบล็กเมล์ของคนร้ายอีกด้วย ซึ่งเราจะมีการขยายผลให้ถึงที่สุด และจะมีการแจ้งความดำเนินคดีเพิ่มเติมกับผู้ต้องหารายนี้ต่อไป.",
     "category": "อาชญากรรม",
     "date": "2024-09-15T05:31:55+00:00",
     "publisher": "Dailynews",
     "url": "https://www.dailynews.co.th/news/3865323/"
}{
     "data": "ครีมกันแดดถือเป็นสิ่งสำคัญในการป้องกันรังสียูวีในฤดูร้อน แต่หลายๆ คนอาจไม่รู้วิธีใช้ครีมกันแดดอย่างถูกต้อง เช่น“ควรทาซ้ำบ่อยแค่ไหน?”และ“ใช้ครีมกันแดดของปีที่แล้วได้ไหม?” Grape Japanได้สอบถามตัวแทนจากKoseบริษัทจำหน่ายครีมกันแดดหลายประเภทในญี่ปุ่น การใช้งานครีมกันแดดที่ถูกต้องทำยังไง? ตามที่ตัวแทนของ Kose กล่าวไว้ ครีมกันแดดควรใช้ให้หมดภายใน 3 ปี หากยังไม่เปิดใช้ และ 6 เดือนถึงหนึ่งปีหากเปิดใช้แล้ว รังสีอัลตราไวโอเลตจะแรงกว่าในฤดูร้อน และอ่อนแรงในฤดูหนาว แต่จริงๆ แล้วผิวหนังจะได้รับผลกระทบจากรังสียูวี แม้ในวันที่มีเมฆมากหรือหิมะตกก็ตาม ดังนั้นจึงเหมาะที่จะใช้ตลอดทั้งปี นอกจากนี้ เนื่องจากรังสียูวีสามารถทะลุผ่านกระจกหน้าต่างได้ จึงขอแนะนำให้คุณทาครีมกันแดดจนเป็นนิสัย แม้ว่าจะอยู่ในบ้านและอาคารที่ทำงานก็ตาม ควรทาครีมกันแดดก่อนออกแดด 30 นาที หากคุณสัมผัสบริเวณที่ทา หรือเหงื่อออกบริเวณนั้นโดยไม่รู้ตัว ครีมกันแดดจะหมดประสิทธิภาพลง ดังนั้นสิ่งสำคัญคือต้องทาซ้ำทุกๆ 2 ถึง 3 ชั่วโมง วิธีที่ดีที่สุดในการใช้ครีมกันแดด ครีมกันแดดมีหลากหลายรูปแบบ เช่น เจล นม สเปรย์ และแบบแท่ง รวมถึงหลากหลายประเภททั้งสำหรับผิวแพ้ง่าย และสำหรับผิวกายทั่วไป เลือกอันที่เหมาะกับวัตถุประสงค์ และสภาพผิวของคุณ ครีมกันแดดชนิดสเปรย์ใช้งานง่าย สะดวกกับเส้นผมและหนังศีรษะของคุณ แต่บริเวณใบหน้า เมื่อทาแล้วสีควรกลมกลืน แนะนำให้ใช้ประเภทเจล นม และสติ๊ก เป็นครีมกันแดดสำหรับทาบนใบหน้า หากผิวของคุณหยาบหรือแดงเนื่องจากแสงแดด คุณอาจต้องพิจารณาใช้ครีมกันแดดสำหรับผิวแพ้ง่าย ในฤดูร้อน เมื่อปริมาณรังสีอัลตราไวโอเลตเพิ่มขึ้นมากที่สุด ควรปกป้องผิวด้วยการใช้ครีมกันแดดอย่างเหมาะสม ที่มาและภาพ : grape japan",
     "category": "ต่างประเทศ",
     "date": "2024-09-15T05:36:49+00:00",
     "publisher": "Dailynews",
     "url": "https://www.dailynews.co.th/news/3865411/"
}{
     "data": "สำนักข่าวต่างประเทศรายงานจากกรุงฮานอย ประเทศเวียดนาม เมื่อวันที่ 15 ก.ย. ว่าพล.ต.อ.โต เลิม เลขาธิการพรรคคอมมิวนิสต์และประธานาธิบดีเวียดนาม ให้การต้อนรับนายทองลุน สีสุลิด เลขาธิการพรรคประชาชนปฏิวัติลาว และประธานประเทศลาวที่กรุงฮานอย ทั้งนี้ เจ้าหน้าที่ระดับสูงจากพรรคคอมมิวนิสต์ของทั้งสองประเทศเห็นพ้อง การยกระดับความร่วมมือระดับพรรค และความสัมพันธ์ระดับทวิภาคี “ให้ขึ้นไปสู่ระดับใหม่” เพื่อผลประโยชน์ร่วมระหว่างทั้งสองประเทศ ตลอดจนเพื่อเป็นการรักษาความมั่นคงและเสถียรภาพ ทั้งในระดับภูมิภาคและระหว่างประเทศ นอกจากนั้น ผู้นำทั้งสองประเทศกล่าวถึงการเสริมสร้างความร่วมมือ ตามกรอบพื้นที่สามเหลี่ยมพัฒนา กัมพูชา ลาว และเวียดนาม หรือ “ซีแอลวี” ไม่ว่าจะเป็นความร่วมมือทางการค้า การลงทุน วัฒนธรรม การศึกษา วิทยาศาสตร์ และเทคโนโลยี. เครดิตภาพ : Vientiane Times",
     "category": "ต่างประเทศ",
     "date": "2024-09-15T05:37:25+00:00",
     "publisher": "Dailynews",
     "url": "https://www.dailynews.co.th/news/3865420/"
}{
     "data": "เรียกได้ว่าเป็นอีกหนึ่งคนที่ทำเอาแฟนๆยังคงเป็นห่วงอยู่เสมอ สำหรับ “เบิร์ด เทคนิค” หลังจากที่สูญเสียแฟนสาว “แตงโม นิดา” ในวันสำคัญต่างๆ หนุ่มเบิร์ดก็มักจะไปหาแตงโมอยู่เป็นประจำ จนทำให้หลายคนเห็นก็รู้สึกเศร้ากันมากมาย ล่าสุด เบิร์ด ได้โพสต์ภาพผ่านอินสตาแกรมส่วนตัว เนื่องในโอกาสวันสำคัญของคนรักวันเกิดแตงโม พร้อมกับระบุข้อความว่า “HBD ไอจีเทอหายแท๊กหาไม่ได้เลย มาค่ำเลยจะได้เป่าเค้กสวยๆ คิดถึงเสมอนะ ปีนี้40แล้วนะเลข4มาแล้ว40ยังแจ๋วพาลูกบ๊วยมาเบริด์เดย์ที่รักด้วย ขอบคุณเค้กน่ารักมากเลย #stonerbkk #greenmanmelon #แบบบ๊วยๆ #บ๊วยลูกแม่โม #forever” งานนี้หลังจากโพสต์ดังกล่าวได้เผยแพร่ท่ามกลางโซเชียลแล้วนั้น แฟนๆแห่เข้ามาคอมเมนต์อวยพรวันเกิดแตงโมเป็นจำนวนมาก อาทิ วันนี้ ไปทำบุญให้ เจ้โมแล้วนะพี่เบิร์ด   โอบกอดความรักและห่วงใยส่งไปให้นางฟ้าบนฟ้า ขอให้มีความสุขนะ   แตงโมรับรู้ได้ใช่มั้ยว่าแตงโมเจอรักแท้ที่เป็นรักนิรันดร์เลยนะ คิดถึงจัง คุณเบิร์ดคือผู้ชายที่ทำให้เรารู้ว่าผู้ชายที่รักจริงรักมั่นคงที่แท้จริงยังมีอยู่บนโลกนี้ ฯลฯ ขอขอบคุณภาพประกอบจาก stonerbkk",
     "category": "บันเทิง",
     "date": "2024-09-15T05:43:35+00:00",
     "publisher": "Dailynews",
     "url": "https://www.dailynews.co.th/news/3865375/"
}{
     "data": "สำนักข่าวต่างประเทศรายงานจากกรุงมอสโก เมื่อวันที่ 15 ก.ย. ว่ากระทรวงกลาโหมรัสเซียออกแถลงการณ์ เกี่ยวกับการแลกเปลี่ยนนักโทษสงครามครั้งใหม่กับยูเครน ฝ่ายละ 103 คน รวมเป็น 206 คน เมื่อวันเสาร์ที่ผ่านมา สำหรับเชลยศึกรัสเซียที่ยูเครนปล่อยตัวระหว่างการแลกเปลี่ยนครั้งนี้ ส่วนใหญ่เป็นทหารในภูมิภาคเคิร์สก์ ทางตะวันตกของประเทศ ซึ่งยูเครนข้ามพรมแดนเข้ามาปฏิบัติการทางทหาร ตั้งแต่ต้นเดือนส.ค. ที่ผ่านมา แถลงการณ์ของรัฐบาลมอสโกระบุด้วยว่า การแลกเปลี่ยนเชลยสงครามครั้งนี้เกิดขึ้นที่เบลารุส โดยมีสหรัฐอาหรับเอมิเรตส์ ( ยูเออี ) เป็นผู้ประสานงาน ด้านยูเครนยังปฏิเสธให้ความเห็นอย่างเป็นทางการ \"I really can't believe it!\"Moscow and Kyiv have swapped 103 prisoners of war each in a UAE-brokered deal. The exchange included over 20 female Ukrainian soldiers.pic.twitter.com/fvn4Rc4VSx ย้อนกลับไปเมื่อประมาณ 3 สัปดาห์ก่อนหน้านั้น รัสเซียและยูเครนเพิ่งแลกเปลี่ยนเชลยศึกกันฝ่ายละ 115 คน รวมทั้งสิ้น 230 คน อีกด้านหนึ่ง ประธานาธิบดีโจ ไบเดน ผู้นำสหรัฐ พบหารือกับ เซอร์ เคียร์ สตาร์เมอร์ นายกรัฐมนตรีสหราชอาณาจักร ที่ทำเนียบขาว เมื่อวันศุกร์ที่ผ่านมา โดยหนึ่งในประเด็นสำคัญของการหารือ เกี่ยวข้องกับสงครามระหว่างรัสเซียกับยูเครน ซึ่งประธานาธิบดีโวโลดิเมียร์ เซเลนสกี เรียกร้องให้พันธมิตรตะวันตกผ่อนคลายเงื่อนไขมากขึ้น เพื่อให้กองทัพยูเครนสามารถใช้อาวุธที่มีพิสัยทำการระยะไกลเพื่อโจมตีเป้ากมายในรัสเซียได้มากขึ้น อย่างไรก็ตาม เซอร์ สตาร์เมอร์กล่าวว่า ไม่มีการหารือเป็นพิเศษเกี่ยวกับ “เรื่องนั้นอย่างเป็นพิเศษ” แต่จะมีการพูดคุยเกี่ยวกับเรื่องนี้ “เป็นวงกว้าง” ระหว่างการประชุมสมัชชาสหประชาชาติ ( ยูเอ็นจีเอ ) ที่นครนิวยอร์ก ในช่วงปลายเดือนนี้ ส่วนไบเดนกล่าวว่า “จะไม่มีทางปล่อยให้ปูตินเป็นฝ่ายเหนือกว่า” ในสงครามกับยูเครน. เครดิตภาพ : AFP",
     "category": "ต่างประเทศ",
     "date": "2024-09-15T05:52:35+00:00",
     "publisher": "Dailynews",
     "url": "https://www.dailynews.co.th/news/3864750/"
}{
     "data": "เมื่อวันที่ 15 ก.ย. ผู้สื่อข่าวตระเวนสำรวจพื้นที่ทำการเกษตรในพื้นที่จังหวัดสุรินทร์ หลังจาก พายุ ‘ยางิ’ จากไป และมีพายุลูกใหม่ ‘เบบินคา’ เข้ามาแทน ซึ่งทำให้เกิดฝนตกต่อเนื่อง โดยพบว่า หลายพื้นที่มีน้ำขังตามทุ่งนา แต่ก็ยังไม่พอต่อความต้องการสำหรับการทำการเกษตร โดยเฉพาะในพื้นที่หมู่บ้านกันนัง ตำบลเมืองลีง (เมือง-ลีง) อำเภอจอมพระ จังหวัดสุรินทร์ บางพื้นที่ใบข้าวเริ่มเหลืองและมีสีคล้ำ ซึ่งผู้สื่อข่าวได้พบกับ นายสมบัตร ศิริสุข ที่กำลังปลูกต้นกล้าข้าวซ่อมในบางจุดของทุ่งนาที่ต้นข้าวตายไป โดยได้ขุดเป็นร่องให้น้ำที่ดินอุ้มไว้ไหลซึมเข้ามา แล้วใช้ไม้แหลมเสียบเป็นหลุม จึงนำต้นกล้าข้าวมาปัก เพื่อซ่อมแซมพื้นที่ว่างให้สามารถผลิตผลผลิตได้มากขึ้น โดยนายสมบัตร ศิริสุข อายุ 36 ปี ชาวบ้านทุ่งนาค ตำบลเมืองลีง อำเภอจอมพระ จังหวัดสุรินทร์ ได้เล่าว่า ช่วงที่ผ่านมามีฝนตกมาทุกวัน แต่ตก 5-10 นาทีก็หยุด ทุ่งนาแถวนี้ก็เลยไม่ได้รับน้ำเต็มที่ โดยเฉพาะในพื้นที่ดอน เมื่อเทียบกับปีที่แล้ว ช่วงนี้น้ำจะเยอะมากจนทำให้คันนาขาด แต่ปีนี้ถือว่าแย่มาก ไม่มีน้ำพอให้ใส่ปุ๋ยเลย และถ้าหากตนขออะไรจากเทวดาได้ อยากจะขอฝนให้มีน้ำขังอยู่ตามทุ่งนาหน่อย และถ้าหากว่าฝนไม่มา หรือมาไม่เต็มที่ ผลผลิตปีนี้ก็น่าจะไม่ได้เต็มเม็ดเต็มหน่วยเท่าที่ควร โดยที่ตนเองนั้นทำนาทั้งหมด 4 ไร่ หากน้ำดีจะได้ผลผลิตราว 2 ตัน แต่ปีนี้ ตนประเมินไว้ราว 1.5 ตัน.",
     "category": "ทั่วไทย",
     "date": "2024-09-15T05:56:36+00:00",
     "publisher": "Dailynews",
     "url": "https://www.dailynews.co.th/news/3865350/"
}{
     "data": " เมื่อวันที่ 15 ก.ย. ใกล้วันหวยออกเข้ามาทุกขณะ สำหรับงวด 16 ก.ย. ซึ่งคอหวยต่างรอลุ้นหาความรวยจากบรรดาเจ้าพ่อ เจ้าแม่ใบ้หวยออนไลน์ ล่าสุด เจ้าแม่คนดัง “เจ๊ฟองเบียร์” ได้ปล่อยเลขเด็ดให้แฟนคลับ แบบจัดเต็มไม่ต้องรอกันนาน มาดูกันเลยว่ามีเลขอะไรบ้าง เลขเด็ด เจ๊ฟองเบียร์ 888 งวด 16 ก.ย. 67 เด่น 8 เลข 2 ตัว 81 85 89 80 เลข 3 ตัว 308  938  618",
     "category": "ทั่วไทย",
     "date": "2024-09-15T06:06:53+00:00",
     "publisher": "Dailynews",
     "url": "https://www.dailynews.co.th/news/3865497/"
}{
     "data": "เมื่อเวลา 03.00 น. วันที่ 15 ก.ย. ร.ต.อ.คีรีเอก บุญมงคล รอง สว.(สอบสวน) สน.บางเขน รับแจ้งมีอุบัติเหตุรถยนต์เสียหลักพุ่งชนรั้วเหล็กกั้นถนน บริเวณช่วงโค้งทางลงด่วนรามอินทรา มุ่งหน้ารามอินทรา-วัชรพล แขวงท่าแร้ง เขตบางเขน กทม. จึงรุดไปตรวจสอบพร้อมอาสาสมัครมูลนิธิป่อเต็กตึ๊ง ที่เกิดเหตุพบรถเมอร์เซเดส-เบนซ์ รุ่น C-350 E สีเทา ทะเบียนหมวดกรุงเทพมหานคร สภาพพุ่งชนกับรั้วเหล็กกั้นถนน บริเวณหน้ารถฝั่งขวามีรอยเฉี่ยวชนอย่างรุนแรง ล้อหน้าขวา-ล้อหลังขวายางแตก ข้างรถมีรอยครูดเป็นทางยาว กระจกบานหน้าฝั่งซ้ายมีรอยร้าว และกันชนหน้ารถหลุดเสียหาย ภายในรถถุงลมนิรภัยแตกทั้งหมด 8 ลูก รถเบนซ์ไม่สามารถขับขี่ต่อไปได้ จากการตรวจสอบที่เกิดเหตุไม่พบผู้ขับขี่ โดยจอดทิ้งรถเบนซ์คันดังกล่าวไว้ จากนั้นเจ้าหน้าที่ตำรวจจึงประสานรถยกมาทำการเคลื่อนย้ายรถเบนซ์คันดังกล่าวออกพ้นทางถนน นำไปจอดไว้ที่ สน.บางเขน เพื่อรอเจ้าของรถเบนซ์มายืนยันตัวตนและสอบสวนหาสาเหตุต่อไป ด้าน พ.ต.อ.อนันต์ วรสาตร์ ผกก.สน.บางเขน กล่าวว่า เบื้องต้นได้สั่งการให้ฝ่ายสืบสวน สน.บางเขน อยู่ระหว่างตรวจสอบหาตัวผู้ขับขี่รายดังกล่าวมาสอบปากคำ เพื่อหาสาเหตุที่แท้จริงต่อไป.",
     "category": "อาชญากรรม",
     "date": "2024-09-15T06:10:18+00:00",
     "publisher": "Dailynews",
     "url": "https://www.dailynews.co.th/news/3865493/"
}{
     "data": "เมื่อวันที่ 15 ก.ย.67 นายพิชัย นริพทะพันธุ์ รมว.พาณิชย์ กล่าวว่า รู้สึกแปลกใจในการอภิปรายของนายรังสิมันต์ โรม สส.พรรคประชาชน ที่ต่ำกว่าคุณภาพมากกว่าหลายครั้งที่ผ่านมา ทั้งที่ตนเพิ่งชื่นชมนายรังสิมันต์ในสภา เทียบเคียงกับน.ส.ศิริกัญญา ตันสกุล และนายสุรเชษฐ์ ประวีณวงศ์วุฒิ ที่อภิปรายมีข้อสังเกตได้ดี เปรียบเป็นกลุ่มคนรุ่นใหม่ที่จะขึ้นมาเป็นผู้นำพรรคแทนเทียบชั้น นายพิธา นายธนาธร และนายปิยบุตร แต่กลับต้องผิดหวังและไม่คิดว่านายรังสิมันต์ที่เป็นตัวแทน สส. คนรุ่นใหม่ จะกลายพันธุ์เป็นสส.รุ่นเก่า ใช้เพียงการสร้างวาทกรรมสาดโคลน และพาดพิงให้คนอื่นเสียหายเท่านั้น นายพิชัย กล่าวว่า ข้อวิจารณ์เรื่องยาเสพติดและเอ็นเตอร์เทนเมนต์คอมเพล็กซ์ ว่ามีนายใหญ่ได้เปอร์เซ็นต์ ถือเป็นการกล่าวหาแบบไม่มีหลักฐาน พาดพิงบุคคลอื่นให้เสียหาย เพราะการลงทุนในเอ็นเตอร์เทนเมนต์คอมเพล็กซ์ใช้เงินมหาศาล มุ่งหวังที่จะเอาเศรษฐกิจใต้ดินขึ้นมาบนดิน ในกระบวนการต่างๆ ต้องอาศัยการลงทุนของภาคเอกชน และจำเป็นต้องดึงดูดผู้สนใจมาลงทุน ไม่มีส่วนใดเกี่ยวข้องกับนายใหญ่ที่สส.ฝ่ายค้านพูดถึง ดังนั้นจึงอย่าพูดแบบไร้หลักฐาน เพราะจะกระทบต่อความเชื่อมั่นการลงทุน อีกประเด็นคือการกล่าวหาว่า นายกฯ ถูกสั่งจากแสงจันทร์ ถือเป็นวาทกรรมที่ไร้วุฒิภาวะ วันนี้ควรหยุดพูดกันได้แล้วว่าจะมีใครมาสั่งนายกฯ ได้ วันนี้นายกฯ ถือเป็นเบอร์ 1 ของการบริหารราชการแผ่นดินที่ถูกต้องตามกฎหมาย และได้รับการยอมรับเป็นอย่างดีจากทุกพรรคการเมืองร่วมรัฐบาล ไม่มีใครจะสั่งนายกฯ ได้ ในทางกลับกัน ถ้าตนพูดบ้างว่า เวลานายรังสิมันตร์อภิปราย มีใครสั่งได้บ้างให้พูดเรื่องนั้น เรื่องนี้ จะว่าอย่างไร นายพิชัย กล่าวว่า นายรังสิมันต์ได้มีโอกาสเป็นประธาน กมธ.ความมั่นคงแห่งรัฐ ก็น่าจะเป็นเกียรติ แต่ยังคงไม่มีประสบการณ์ในการบริหาร และดูจะตื่นเต้นกับข้อมูลหน่วยงานของต่างประเทศ จนลืมไปว่าการบริหารจัดการอาชญากรรมข้ามชาติมีมากกว่าตัวเลข เพราะตั้งแต่ปี 2545 ที่ยาเสพติดลดลงเพราะว่าเราจริงจังกับการจัดการผู้ค้ายาเสพติด ในปี 2544 เราจับเฮโรอีนเกือบ 100 ตัน ทางทะเล โดยกองทัพเรือ เพราะการทำงานร่วมกันเป็นเวลานาน จนรัฐบาลได้รับการยอมรับจากนานาชาติ หลังจากปฏิวัติในปี 2549 เกิดอะไรขึ้นท่านอาจจะเด็กไป เราขาดการสนับสนุนข้อมูลจากต่างประเทศ เพราะการยอมรับในรัฐบาลของเราต่ำลง ท่าน สส. คงไม่ทราบว่า ข่าวกรองและข้อมูลที่ได้รับทุกครั้ง จะต้องใช้เวลาประมวลผลและเตรียมการ ในการจับกุมหรือหยุดยั้งหลายปี “หากท่านมีประสบการณ์ ท่านจะรู้ว่าการกล่าวหารัฐบาลโดยไม่มีข้อมูลและไปโยงใยจับแพะชนแกะกับนโยบายช่วยเหลือประชาชนอื่นๆ เช่น การจัดตั้งเอ็นเตอร์เทนเมนต์คอมเพล็กซ์ ที่ออกแบบมาเพื่อดึงดูดการลงทุนต่างชาติ ดึงดูดนักท่องเที่ยวและลดอาชญากรรมท้องถิ่นที่เกิดจากการพนัน ทำให้มีเงินมาให้เป็นทุนการศึกษาเด็ก เพื่อสร้างโอกาสนั้น ไม่ได้เป็นการช่วยประเทศ แต่เป็นการทำลายความเชื่อมั่นในการลงทุน ทำให้ประชาชนที่ฟังอยู่ทางบ้าน เห็นว่าสส.เก่งในการสาดโคลน มากกว่าการอภิปรายด้วยข้อเท็จจริง” ส่วนประเด็นบัญชีม้า ท่านสส.คงจะไปสนใจแต่ปริมาณบัญชีม้า 500 บัญชีม้า ที่ท่านเฝ้าจนไม่ได้ดูเลยว่า วันนี้ กสทช. ได้สั่งปิดซิมม้ากว่า 2 แสนซิม และอีกกว่า 15 000 บัญชี ที่ธปท. สั่งระงับการใช้ ที่ท่านไม่ทราบ คงเป็นเรื่องอาชญวิทยาและกระบวนการยุติธรรมว่า กระบวนการที่จะหยุดอาชญากรรมต่างๆ ได้ ต้องพัฒนาเศรษฐกิจและสังคมควบคู่กันไป ท่านเคยได้สัมภาษณ์ ผู้ต้องหาคดีบัญชีม้าไหมครับ เวลาเขาอุ้มลูกมา ร้องไห้ บอกไม่มีอันจะกิน เลยต้องไปรับเงินค่าจ้าง มันเกิดจากอะไร หลายปีมานี้เราขาดอะไร สภาพเศรษฐกิจมันเป็นอย่างไร ขอย้ำว่า รัฐบาลเรารู้โลกแห่งความเป็นจริง บริหารงานจากข้อเท็จจริง ประสบการณ์จริง ไม่ใช่ไปตื่นเต้นกับข้อมูลใหม่ แล้วเอามาเปิดให้โลกรู้ โดยไม่รู้ถึงผลกระทบของมัน ไม่รู้ถึงความลึกซึ้งของปัญหา “ขอเรียนย้ำอีกครั้งว่า รัฐบาลนี้ไม่มีนายกม้าฯ แบบที่มีการสาดโคลนขึ้นมาโดย สส.คนรุ่นใหม่ มีแต่นายกฯ ที่ถูกต้องตามกฎหมาย บริหารประเทศจริง นั่งประชุม ครม. อยู่หัวโต๊ะด้วยตัวเองจริง พร้อมทั้งได้รับการยอมรับจากสส.ทุกพรรคการเมืองร่วมรัฐบาลจริง ข้อเท็จจริงตรงนี้ ขอฝากให้นายรังสิมันต์ได้ทบทวน เพื่อเตรียมการอภิปรายในครั้งต่อไป” นายพิชัยกล่าว",
     "category": "การเมือง",
     "date": "2024-09-15T06:18:01+00:00",
     "publisher": "Dailynews",
     "url": "https://www.dailynews.co.th/news/3865361/"
}{
     "data": "เมื่อวันที่ 15 ก.ย. พ.ต.อ.สมเกียรติ โฉมฉาย ผกก.สภ.ชะอำ จ.เพชรบุรี พร้อมด้วย ชุดสืบสวน ร่วมกันจับกุมตัว นายชุมพล สุขสนาน อายุ 34 ปี พร้อมอาวุธปืนลูกซองยาวไทยประดิษฐ์ 1 กระบอก ลูกกระสุนปืนลูกซอง 4 นัด ได้ที่บ้านเลขที่ 116 หมู่ 6 บ้านโป่งแย้ ต.ไร่ใหม่พัฒนา อ.ชะอำ จ.เพชรบุรี หลังก่อเหตุใช้อาวุธปืนยิง นายสานิต คล้ายสุบรรณ พ่อเลี้ยง อายุ 53 ปี เสียชีวิต ภายในบ้านเลขที่ 116 หมู่ 6 ต.ไร่ใหม่พัฒนา อ.ชะอำ นายชุมพล ลูกเลี้ยง สารภาพว่า เป็นผู้ลงมือก่อเหตุยิงพ่อเลี้ยงจริง เนื่องจากไม่พอใจแม่นำที่ดินไปขายนำเงินไปให้พ่อเลี้ยงหมด และพ่อเลี้ยงชอบทุบตีทำร้ายแม่ ก่อนเกิดเหตุตนได้เดินถือปืนลูกซองยาว เดินมาตามถนนบริเวณหลังบ้าน จังหวะนั้นเห็นผู้ตายกำลังเดินออกมาจากห้องน้ำพอดี จึงเล็งอาวุธปืนลูกซองยาวที่เตรียมมายิงใส่ผู้ตายไป 1 นัดจนผู้ตายล้มลง จึงเดินหลบหนีไปทางป่าหลังบ้านนำปืนไปซ่อนในป่า ก่อนมาถูกจับกลุ่มได้ดังกล่าว ด้าน พ.ต.อ.สมเกียรติ กล่าวว่า สาเหตุเนื่องจากแม่มีการนำที่ดินไปขาย และนำเงินไปให้ผู้ตายจนหมดเกลี้ยง อีกทั้งผู้ตายชอบทำร้ายทุบตีแม่ จึงเก็บสะสมความแค้นไว้นาน จนมาลงมือก่อเหตุดังกล่าว เบื้องต้นแจ้งข้อหา ฆ่าผู้อื่นโดยเจตนา  ครอบครองอาวุธปืนโดยไม่ได้รับอนุญาต  พาอาวุธปืนไปในทาง สาธารณะ หมู่บ้าน โดยไม่มีเหตุอันควร นำตัวส่งพนักงานสอบสวนดำเนินคดีตามกฎหมายต่อไป.",
     "category": "อาชญากรรม",
     "date": "2024-09-15T06:20:11+00:00",
     "publisher": "Dailynews",
     "url": "https://www.dailynews.co.th/news/3865381/"
}{
     "data": " เมื่อวันที่ 15 ก.ย. พ.ต.ท.นภดล วันดี สว.สอบสวน สภ.หนองขาม อ.ศรีราชา จ.ชลบุรี ได้รับแจ้งว่าพบศพผู้เสียชีวิต ภายในคลองสาธารณะ ริมถนนสาย 331 ช่วงบริเวณหน้าปั๊มคาลเท็กซ์ ปิ่นทอง 1 ต.หนองขาม อ.ศรีราชา จ.ชลบุรี จึงรีบรุดไปตรวจสอบ พร้อมด้วยเจ้าหน้าที่ฝ่ายสืบสวน และเจ้าหน้าที่หน่วยกู้ภัยเพียวเยี้ยงไท้ ศรีราชา ที่เกิดเหตุเป็นคลองสาธารณะริมถนน โดยพบเจ้าหน้าที่หน่วยกู้ภัยแจ้งว่า ตั้งแต่เมื่อเวลาประมาณ 23.10 น. ของวันที่ 14 กันยายน ที่ผ่านมา พบผู้เสียชีวิต เป็นชาย วัยกลางคน กำลังสตาร์ตรถจักรยานยนต์ ยี่ห้อฮอนด้าเวฟ สีเทาดำ หมายเลขทะเบียน 1กด 440 ชลบุรี จอดอยู่ริมถนน ปรากฏว่าผู้เสียชีวิตได้กำคันเร่ง และใส่เกียร์ค้างไว้ ส่งผลให้ทั้งคนทั้งรถพุ่งลงคลองไป และไหลไปกับน้ำเข้าไปภายในท่อระบายน้ำ ก่อนที่จะสูญหายไป ล่าสุดเจ้าหน้าที่หน่วยกู้ภัยพบร่างผู้เสียชีวิต ทราบชื่อคือ นายนิคม สิริธรรมจักร อายุ 49 ปี เป็นครูสอนมวย ที่พัทยา โดยเจ้าหน้าที่กู้ภัยสามารถนำร่างขึ้นมาได้แล้ว จากการสอบถามเพื่อนผู้เสียชีวิต กล่าวว่า ผู้เสียชีวิตเพิ่งจะเลิกงานมา และกำลังจะกลับบ้าน ซึ่งคาดว่าน่าจะดื่มสุรามา จนกระทั่งมาเกิดเหตุดังกล่าว เบื้องต้นเจ้าหน้าที่ตำรวจได้เข้าตรวจสอบในที่เกิดเหตุพร้อมสอบปากคำพยานที่อยู่ในเหตุการณ์ ทั้งนี้เจ้าหน้าที่คาดว่า ผู้เสียชีวิตน่าจะกำคันเร่งระหว่างสตาร์ตรถ ส่งผลให้ทั้งคนทั้งรถตกลงไปในคลองสาธารณะ ตามคำให้การของเจ้าหน้าที่กู้ภัยที่อยู่ในเหตุการณ์ อย่างไรก็ตามได้ให้เจ้าหน้าที่นำศพไปเก็บรักษาไว้ที่โรงพยาบาลแหลมฉบังเพื่อรอญาติมารับไปบำเพ็ญกุศลตามศาสนาต่อไป",
     "category": "ทั่วไทย",
     "date": "2024-09-15T06:26:09+00:00",
     "publisher": "Dailynews",
     "url": "https://www.dailynews.co.th/news/3865586/"
}{
     "data": "ถือว่าเป็นเรื่องราวข่าวดีของคนบันเทิงอย่างมาก หลังจากที่อดีตนักร้องบอยแบนด์ชื่อดัง“เม้าส์-ณัฐชา จันทพันธ์” หรือ “เม้าส์ B.O.Y”ควงแขนแฟนสาว“สปอย-พิชญดา พันธุ์พิพัฒน์”เข้าประตูวิวาห์เมื่อต้นปีที่ผ่านมา ทำเอาหลายคนร่วมแสดงความยินดีกันมากมาย ล่าสุดเม้าส์-สปอย ก็สมหวังตามคาด  เนื่องจากสาวสปอยได้ตั้งครรภ์ลูกคนแรกเป็นที่เรียบร้อยแล้ว โดยหนุ่มเม้าส์ได้เผยคลิปอัลตราซาวด์พร้อมเสียงหัวใจของลูกน้อยในครรภ์ภรรยา ระบุแคปชั่นว่าได้ยินเสียงหัวใจหนูแล้ว #icsi งานนี้หลังจากคลิปดังกล่าวได้เผยแพร่ไปแล้วนั้น ทำเอาคนบันเทิงและแฟนคลับ พากันเข้ามาร่วมแสดงความยินดีกันอย่างล้นหลาม ขอขอบคุณภาพประกอบจาก mousenatcha",
     "category": "บันเทิง",
     "date": "2024-09-15T06:28:37+00:00",
     "publisher": "Dailynews",
     "url": "https://www.dailynews.co.th/news/3865179/"
}{
     "data": "เมื่อวันที่ 15 ก.ย. ผู้สื่อข่าวรายงานบรรยากาศการเลือกตั้งซ่อม สส.พิษณุโลก เขต 1 ในวันนี้  ตั้งแต่ช่วง 08.00 น. มีประชาชนต่างเดินทางมาใช้สิทธิเลือกตั้งกันอย่างคึกคัก จนถึงช่วงก่อนเที่ยงในหน่วยต่างๆ ก็ยังมีประชาชนมาใช้สิทธิกันอย่างหนาตา โดยเฉพาะหน่วยเลือกตั้งที่ 63-68 ภายในวัดจันทร์ตะวันตก เทศบาลนครพิษณุโลก ซึ่งมีหน่วยเลือกตั้ง ทั้ง 6 หน่วย มีประชาชนที่มีสิทธิ เดินทางมาใช้สิทธิเลือกตั้งกันอย่างต่อเนื่อง มีเจ้าหน้าที่ประจำหน่วย ต่างคอยบริการดูรายชื่อให้กับประชาชน ก่อนที่เข้าไปคูหากาบัตร สำหรับการเลือกตั้ง  สส.พิษณุโลก เขต 1  ประกอบไปด้วยอำเภอเมือง เฉพาะตำบลในเมือง (เทศบาลนครพิษณุโลก)  ตำบลวังน้ำคู้  ตำบลวัดจันทร์  ตำบลวัดพริก  ตำบลท่าทอง  ตำบลบ้านคลอง  ตำบลบึงพระ  ตำบลอรัญญิก (เทศบาลเมืองอรัญญิก) ตำบลพลายชุมพล (เทศบาลพลายชุมพล)  ตำบลวังน้ำคู้ (เทศบาลตำบลบ้านใหม่) และตำบลวัดพริก มีผู้มีสิทธิเลือกตั้ง จำนวนทั้งสิ้น  138 705 คน มีหน่วยเลือกตั้ง 208 หน่วย",
     "category": "ทั่วไทย",
     "date": "2024-09-15T06:38:15+00:00",
     "publisher": "Dailynews",
     "url": "https://www.dailynews.co.th/news/3865658/"
}{
     "data": "เมื่อวันที่ 15 ก.ย. นายอรรถวิท รักจำรูญ รักษาการกรรมการผู้จัดการใหญ่ บริษัท ขนส่ง จำกัด (บขส.) เปิดเผยว่า ได้รับรายงานจากสถานีเดินรถเชียงราย และ สถานีเดินรถแม่สาย ว่า สถานการณ์อุทกภัยในพื้นที่ จ.เชียงราย เริ่มคลี่คลาย บริเวณด่านกิ่วทัพยั้ง อ.แม่จัน  ห้าแยกพ่อขุน และ สะพานข้ามแม่น้ำกก ที่จะเดินทางไป จ.เชียงราย และ จุดจอดเชียงแสน ระดับน้ำลดลง ทำให้รถโดยสาร เส้นทางกรุงเทพฯ–แม่สาย และ กรุงเทพฯ-เชียงแสน เปิดเส้นทางการเดินรถได้ตามปกติ เพื่ออำนวยความสะดวกให้ผู้โดยสาร หลังจากก่อนหน้านี้เส้นทางดังกล่าวมีปริมาณน้ำท่วมสูง ต้องหยุดการเดินรถชั่วคราว สอบถามข้อมูลการเดินทางเพิ่มเติมได้ที่สถานีเดินรถเชียงราย โทร. 053–774–369 และ สถานีเดินรถแม่สาย โทร. 053–646-437 นายอรรถวิท กล่าวต่อว่า ส่วนสถานีเดินรถหนองคายรายงานว่า ขณะนี้ภายในสถานีขนส่งผู้โดยสาร จ.หนองคาย และ สถานีเดินรถหนองคาย มีน้ำท่วมสูง ประมาณ 30–40 เซนติเมตร (ซม.) จากสถานการณ์น้ำโขงเอ่อล้นเข้าท่วมพื้นที่ จ.หนองคาย ส่งผลให้รถโดยสารไม่สามารถเข้าใช้สถานีขนส่งฯ ได้ จึงให้รถโดยสารเส้นทางกรุงเทพฯ–หนองคาย รับ-ส่งผู้โดยสารบริเวณศูนย์โอทอป จ.หนองคาย เป็นการชั่วคราว ส่วนรถโดยสารระหว่างประเทศ เส้นทางหนองคาย–นครหลวงเวียงจันทน์ จะหยุดการเดินรถชั่วคราว ตั้งแต่วันนี้ (15 ก.ย. 2567) เป็นต้นไป เนื่องจากมีน้ำท่วมในเส้นทางเดินรถ จึงไม่สามารถใช้เส้นทางดังกล่าวได้ บขส. ต้องกราบขออภัยในความไม่สะดวก นายอรรถวิท กล่าวอีกว่า ได้จัดหาที่จอด และรับ-ส่งพัสดุภัณฑ์ บริเวณหน้าสนามกลาง จ.หนองคาย ชั่วคราว พร้อมให้พนักงานไปประจำจุดดังกล่าว เพื่อคอยอำนวยความสะดวก รับ-ส่งพัสดุภัณฑ์ให้แก่ผู้มาใช้บริการ อย่างไรก็ตาม นายสุรพงษ์ ปิยะโชติ รมช.คมนาคม ได้กำชับให้ บขส. ดูแลจัดการเดินรถอำนวยความสะดวกประชาชน ให้ได้รับบริการที่สะดวก ปลอดภัย สอบถามข้อมูลการเดินทางได้ที่ สถานีเดินรถหนองคาย โทร. 042–412–679",
     "category": "นวัตกรรมขนส่ง",
     "date": "2024-09-15T06:41:30+00:00",
     "publisher": "Dailynews",
     "url": "https://www.dailynews.co.th/news/3865642/"
}{
     "data": "กลายเป็นโพสต์ที่มีแฟนๆ มากดไลก์และพูดคุยอย่างมากมายสำหรับโพสต์ของนางงามและพิธีกรคนดังบุ๋ม-ปนัดดา วงศ์ผู้ดีที่ล่าสุดออกมาโพสต์ยอดเงินบริจาคของดาราดังชมพู่-อารยา เอ ฮาร์เก็ตที่มอบเพื่อช่วยเหลือน้ำท่วม โดยสาวบุ๋ม โพสต์รูปชมพู่ พร้อมข้อความเล่าว่า“มีผู้ใจบุญไม่ประสงค์ออกนาม ได้มอบเงินจำนวน 1 000 000 บาท (หนึ่งล้านบาท) ให้กับ มูลนิธิองค์กรทำดีเพื่อนำไปช่วยเหลือผู้ประสบภัยน้ำท่วม โดยผู้ไม่ประสงค์ออกนามแจ้งมาว่า หนูขอร้องแม่ได้ไหมคะ แม่อย่าลงน้ำนะคะ แม่คอยประจำการสั่งอยู่ข้างบนก็พอ ถือว่าหนูขอร้องนะคะ” งานนี้ทำเอาคนมาอนุโมทนาบุญกันอย่างมากมาย ต่อมาสาวบุ๋มได้ออกมาโพสต์รูปข้อความว่า“ตื่นมาตอนเช้ารูปน้องชมพู่หายไป ไอจีบอกว่าเปิดเผยข้อมูลส่วนตัว”และแคปชั่นว่า“ของคนอื่นก็อยู่กันตามปกติ บางทีเธอก็เซนซิทีฟเกินไป”ตามด้วยแฟนๆที่มาคอมเมนต์ว่าไม่เป็นไรหรอกค่ะคุณบุ๋มอย่าซีเรียส เชื่อว่าน้องชมพู่เข้าใจเจตนาดีของคุณบุ๋มที่สุดแล้ว เป็นเรื่องของระบบก็ปล่อยไปอย่าซีเรียสนะคะ แค่คนดี 2 คนเข้าใจกันเป็นพอค่ะ ใครไม่รู้แต่สิ่งศักดิ์สิทธิ์เห็นเสมอค่ะ #ดูแลสุขภาพมากๆ ด้วยนะคะ  บางทีมันอาจจะเซนซิทีฟเกินไป แต่อย่าไปฝืนกับระบบเลยครับ เดียวไอจีปลิวจะปัญหาใหญ่ (เคยโดนมาแล้ว) มันจะมีระบบ Ai ที่คอยตรวจสอบ และบางทีอาจมีผู้ไม่ประสงค์ดี มือบอน กดรีพอร์ต  กลับมาคืนแล้วค่ะแม่บุ๋ม  มีคนแชร์ไปเยอะแล้วค่ะ  พี่ชมไม่ว่าอะไรหรอกแม่เป็นต้น ขอขอบคุณภาพประกอบจากอินสตาแกรม boompanadda",
     "category": "บันเทิง",
     "date": "2024-09-15T06:47:56+00:00",
     "publisher": "Dailynews",
     "url": "https://www.dailynews.co.th/news/3865559/"
}{
     "data": "เมื่อวันที่ 15 ก.ย. ที่สำนักงานตำรวจแห่งชาติ (ตร.) พล.ต.อ.กิตติ์รัฐ พันธุ์เพ็ชร์ รองผู้บัญชาการตำรวจแห่งชาติ (รอง ผบ.ตร.) กล่าวว่า ตามที่ พล.ต.อ.ต่อศักดิ์ สุขวิมล ผู้บัญชาการตำรวจแห่งชาติ (ผบ.ตร.) กำชับมาตรการดูแลความปลอดภัยในชีวิตและทรัพย์สินของพี่น้องประชาชนในพื้นที่ประสบอุทกภัย ให้เพิ่มความถี่ในการออกตระเวนตรวจตราป้องกันปราบปราม เฝ้าระวังการก่อเหตุลักทรัพย์ซ้ำเติมพี่น้องประชาชน หากจับกุมได้ให้มีการสืบสวนขยายผลดำเนินการไปยังผู้ร่วมขบวนการทุกราย ดำเนินการให้เด็ดขาดและถึงที่สุดทุกมิตินั้น พล.ต.อ.กิตติ์รัฐ ได้มีวิทยุสั่งการด่วนที่สุดถึงผู้บัญชาการหน่วยงานต่างๆ กรณีกรมอุตุนิยมวิทยาออกประกาศเรื่อง ฝนตกหนักถึงหนักมากบริเวณประเทศไทย และคลื่นลมแรงบริเวณทะเลอันดามันและอ่าวไทยตอนบน ว่า ในช่วงวันที่ 13–17 กันยายน 2567 ประเทศไทยจะมีฝนตกหนักหลายพื้นที่ โดยมีฝนตกหนักมากบางพื้นที่บริเวณภาคตะวันออกเฉียงเหนือ ภาคกลาง ภาคตะวันออก และภาคใต้ฝั่งตะวันตก ได้ประกาศเตือนให้ประชาชนบริเวณดังกล่าวระวังอันตรายจากฝนตกหนักถึงหนักมาก และฝนตกสะสม ซี่งอาจทำให้เกิดน้ำท่วมฉับพลันและน้ำป่าไหลหลาก โดยเฉพาะพื้นที่ลาดเชิงเขาใกล้ทางน้ำไหลผ่านและพื้นที่ลุ่ม ประกอบกับอิทธิพลของพายุยางิ และมีร่องมรสุมความกดอากาศต่ำพาดผ่านภาคเหนือตอนบน ทำให้เกิดสถานการณ์อุทกภัย บริเวณพื้นที่จังหวัดเชียงรายนั้น เพื่อเป็นการป้องกันการก่อเหตุอาชญากรรม การโจรกรรมทรัพย์สินและประทุษร้ายต่อทรัพย์ อันเป็นการซ้ำเติมประชาชนที่ได้รับความเดือดร้อนในสถานการณ์อุทกภัยที่เกิดขึ้น จึงให้ทุกหน่วยดำเนินการ ดังนี้ 1.เพิ่มความเข้มงวดในการปฏิบัติหน้าที่รักษาความสงบเรียบร้อย ดูแลความปลอดภัยในชีวิตและทรัพย์สิน เพื่อป้องกันมิให้เกิดเหตุอาชญากรรมในลักษณะเป็นการซ้ำเติมประชาชน เพิ่มกำลังสายตรวจทั้งทางบกและทางน้ำ และชุดช่วยเหลือประชาชนออกปฏิบัติการในพื้นที่ประสบอุทกภัย 2.ปรับแผนการตรวจ การจัดและควบคุมสายตรวจทุกประเภทให้เหมาะสมกับพื้นที่และห้วงเวลา โดยประสานความร่วมมือทั้งด้านข้อมูลและการปฏิบัติกับฝ่ายปกครอง องค์กรปกครองส่วนท้องถิ่น ภาคเอกชน และอาสาสมัคร บูรณาการร่วมกันออกตรวจ ตั้งจุดตรวจ จุดสกัด และการรักษาความสงบเรียบร้อยในพื้นที่ ป้องกันไม่ให้กลุ่มมิจฉาชีพฉวยโอกาสในการลักทรัพย์สิน หรือประทุษร้ายต่อทรัพย์ในพื้นที่ชุมชนเมือง หรือพื้นที่ที่ไม่ได้ประสบปัญหาอุทกภัย ซึ่งอาจมีผู้คนอพยพเข้ามาในพื้นที่เป็นจำนวนมาก อันอาจมีกลุ่มมิจฉาชีพแฝงตัวเข้าไปก่อเหตุอาชญากรรมต่างๆ ในพื้นที่เสี่ยงและจุดล่อแหลม โดยการเพิ่มความเข้มและความถี่ในการออกตรวจเป็นพิเศษ 3.ตั้งจุดตรวจบุคคล ยานพาหนะในเส้นทางล่อแหลม หรือเส้นทางที่คาดว่าคนร้ายจะใช้เป็นเส้นทางหลบหนี โดยมุ่งเน้นการตรวจสอบอาวุธ วัตถุต้องสงสัย และยาเสพติด 4.จัดทำแผนเผชิญเหตุคดีประทุษร้ายต่อทรัพย์ ธนาคาร ร้านทอง ตู้บริการเงินสด (ATM) ตู้เติมเงิน ย่านธุรกิจการค้า โดยกำหนดจุดตรวจ/จุดสกัดเคลื่อนที่ จุดก้าวสกัดจับที่ชัดเจน มีการทบทวน และซักซ้อมแผนเผชิญเหตุอย่างจริงจังและต่อเนื่อง 5.ให้หัวหน้าหน่วยกำกับดูแลการปฏิบัติด้วยตนเอง ทั้งด้านการช่วยเหลือข้าราชการตำรวจและครอบครัว การดูแลและช่วยเหลือประชาชนที่ประสบเหตุ และการปฏิบัติตามข้อสั่งการอย่างใกล้ชิด รวมถึงพิจารณาเปิดพื้นที่สถานีตำรวจ จุดตรวจ ตู้ยาม เป็นสถานที่พักพิงของผู้ประสบภัยชั่วคราว เพื่อเป็นการอำนวยความสะดวก ดูแลรักษาความปลอดภัย และเป็นการป้องกันภัยที่เกิดจากการก่อเหตุอาชญากรรมต่างๆ ได้ 6.ให้หน่วยประชาสัมพันธ์ให้ประชาชนรับทราบถึงกลุ่มมิจฉาชีพที่อาจฉวยโอกาสในการก่ออาชญากรรม เพื่อเป็นการป้องกันเหตุการโจรกรรมทรัพย์สินและประทุษร้ายต่อทรัพย์ในพื้นที่ประสบอุทกภัย รวมทั้งแนะนำช่องทางการแจ้งเหตุ แจ้งเบาะแสอาชญากรรมให้เจ้าหน้าที่ตำรวจทราบ ทางสายด่วน 191 หรือ 1599 หรือช่องทางการสื่อสารกับสถานีตำรวจในพื้นที่โดยตรง และประชาสัมพันธ์ให้ประชาชนรับทราบสถานการณ์ภัยพิบัติ ประกาศแจ้งเตือนของหน่วยราชการที่เกี่ยวกับอุทกภัยในพื้นที่ 7.ให้ผู้บังคับบัญชาทุกระดับชั้น ควบคุม กำกับดูแลการปฏิบัติของเจ้าหน้าที่ตำรวจในสังกัดอย่างใกล้ชิด โดยกำหนดผู้รับผิดชอบให้ชัดเจน กรณีที่มีการจับกุมผู้ต้องหารายสำคัญ หรือเป็นคดีที่อยู่ในความสนใจของประชาชน ให้ ศปก. ของหน่วย รายงานให้ ศปก.ตร. เพื่อรายงาน ผบ.ตร.  รอง ผบ.ตร. และผู้ช่วย ผบ.ตร. ที่รับผิดชอบทราบ โดยวันนี้ พล.ต.อ.กิตติ์รัฐ จะเดินทางลงพื้นที่ประสบอุทกภัยใน จ.เชียงราย เพื่อตรวจเยี่ยมการปฏิบัติหน้าที่รักษาความสงบเรียบร้อย ดูแลความปลอดภัยพี่น้องประชาชน และกำชับการปฏิบัติหน้าที่ของเจ้าหน้าที่ตำรวจตามมาตรการต่างๆ อย่างเข้มงวด เพื่อป้องกันการเกิดอาชญากรรมซ้ำเติมพี่น้องประชาชน.",
     "category": "อาชญากรรม",
     "date": "2024-09-15T07:00:00+00:00",
     "publisher": "Dailynews",
     "url": "https://www.dailynews.co.th/news/3865450/"
}{
     "data": "เมื่อวันที่ 15 ก.ย. นพ.พรหมินทร์ เลิศสุริย์เดช เลขาธิการนายกรัฐมนตรี เปิดเผยถึงการแต่งตั้งข้าราชการการเมือง ในการประชุมคณะรัฐมนตรี (ครม.) นัดแรกอย่างเป็นทางการในวันที่ 17 ก.ย. ว่า จะเสนอรายชื่อเข้ามาในส่วนที่พร้อมแล้ว พยายามที่จะให้มีการเสนอชื่อเข้ามาให้เยอะที่สุด เพราะงานต้องเดินต่อแล้ว ส่วนใหญ่จะเป็นคนเดิม รวมถึงตำแหน่งโฆษกประจำสำนักนายกรัฐมนตรีน่าจะได้ในวันนั้นด้วย ผู้สื่อข่าวรายงานว่า ในส่วนของตำแหน่งโฆษกประจำสำนักนายกรัฐมนตรี ที่จะมีการเสนอแต่งตั้งในที่ประชุม ครม.นัดแรกอย่างเป็นทางการในวันที่ 17 ก.ย.นั้น เดิมที่มีชื่อนายจักรภพ เพ็ญแข อดีต รมต.ประจำสำนักนายกรัฐมนตรี ในสมัยรัฐบาลนายสมัคร สุนทรเวช และอดีตโฆษกประจำสำนักนายกรัฐมนตรี สมัยรัฐบาลนายทักษิณ ชินวัตร อดีตนายกรัฐมนตรี เป็นแคนดิเดต ล่าสุดชื่อของนายจักรภพ ติดเงื่อนไขบางประการ ล่าสุดมีการเสนอชื่อนายจิรายุ ห่วงทรัพย์ อดีต สส.กทม. พรรคเพื่อไทย (พท.) และอดีตโฆษกกระทรวงกลาโหม ขึ้นมาเป็นแคนดิเดตโฆษกประจำสำนักนายกรัฐมนตรีแทน โดยนายจิรายุได้ยื่นใบลาออกจากกรรมการรัฐวิสาหกิจตั้งแต่สัปดาห์ที่ผ่านมาแล้ว ขณะที่ตำแหน่งรองโฆษกประจำสำนักนายกฯ โควตาพรรคร่วมรัฐบาลนั้น ส่วนของพรรคภูมิใจไทย (ภท.) เสนอคนเดิมคือนายคารม พลพรกลาง อดีตรองโฆษกประจำสำนักนายกฯ  ขณะที่โควตากลุ่ม ร.อ.ธรรมนัส พรหมเผ่า อดีต รมว.เกษตรและสหกรณ์ และสส.พะเยา พรรคพลังประชารัฐ (พปชร.) มีชื่อของนายอนุกูล พฤกษานุศักดิ์ อดีตผู้สมัคร สส.สงขลา พรรคพลังประชารัฐ (พปชร.) ส่วนพรรคประชาธิปัตย์ (ปชป.) ไม่ประสงค์ส่งคนนั่งรองโฆษกประจำสำนักนายกฯ ขณะที่พรรครวมไทยสร้างชาติ (รทสช.) มีรายงานข่าวว่า ขณะนี้ได้ชื่อคนที่จะมาเป็นรองโฆษกประจำสำนักนายกรัฐมนตรีแล้ว แต่ยังไม่มีการเปิดเผยชื่อ.",
     "category": "การเมือง",
     "date": "2024-09-15T06:54:36+00:00",
     "publisher": "Dailynews",
     "url": "https://www.dailynews.co.th/news/3865602/"
}{
     "data": "เมื่อวันที่ 15 ก.ย. นายภูมิธรรม เวชยชัย รองนายกฯ และรมว.กลาโหม โพสต์ข้อความผ่านเฟซบุ๊ก ว่า การปฏิบัติภารกิจแรกของรัฐบาลในพื้นที่ภัยพิบัติ อ.แม่สาย จ.เชียงราย ภายใต้การนำของ น.ส.แพทองธาร ชินวัตร นายกรัฐมนตรี คือการเดินทางไปตรวจประเมินสถานการณ์ความรุนแรง และความเสียหายที่ประชาชนได้รับจากอุทกภัยและดินโคลนถล่ม ซึ่งสร้างความเดือดร้อน ความเสียหายอย่างรุนแรงต่อชีวิตและทรัพย์สินของประชาชนจำนวนมาก หลังทราบข่าวและสัญญาณเตือนภัยล่วงหน้า นายกรัฐมนตรี และรัฐมนตรีที่เกี่ยวข้อง ได้ปรึกษาหารือเพื่อรับฟังข้อมูลจากกองทัพฯ และหน่วยราชการที่เกี่ยวข้องทุกฝ่าย และส่งความห่วงใยไปยังประชาชนที่กำลังประสบภัยพิบัติร้ายแรง ได้ทราบว่าทุกหน่วยได้ส่งเครื่องมือกู้ภัยพร้อมกำลังพลออกปฏิบัติหน้าที่ ตั้งแต่แรกเริ่มที่มีเหตุการณ์วิกฤติเกิดขึ้น อันแสดงถึงความตื่นตัวต่อความเดือดร้อนของประชาชน โดยขณะนี้มีศูนย์พักพิงผู้ประสบภัยน้ำท่วมในจังหวัดเชียงราย จำนวน 33 ศูนย์ ในส่วนของโรงครัวที่มีทั้งโรงครัวพระราชทาน โรงครัวของหน่วยราชการ และเอกชนต่างๆ ซึ่งสามารถผลิตอาหารปรุงสดได้ประมาณ 7 000 กล่องต่อมื้อ นำส่งไปยังผู้คนที่ติดอยู่ในบ้านได้อย่างพอเพียง รวมทั้งจัดให้แก่ผู้ประสบภัยในศูนย์พักพิงและกำลังพลที่ให้ความช่วยเหลือภายนอก นายภูมิธรรม ระบุว่า นายกฯ รับฟังปัญหาจากประชาชนหลายฝ่ายในพื้นที่ กำชับให้รับฟังข้อมูลจากผู้ที่ปฏิบัติหน้าที่อยู่หน้างานจริงๆ เพื่อที่จะทำให้การแก้ไขปัญหาทำได้ตรงจุดและรวดเร็วมากยิ่งขึ้น เพราะคิดว่าคนที่อยู่ในหน้างานจะรู้เห็นจุดอ่อนต่างๆ ซึ่งระดับนโยบายจะได้นำเอาข้อมูลมาปรับปรุงแก้ไขรวมถึงกำหนดแนวป้องกันเพื่อบรรเทาไม่ให้เกิดปัญหาขึ้นมาซ้ำอีก นายภูมิธรรม ระบุต่อว่า ตลอดเส้นทางการลงพื้นที่ในครั้งนี้ พวกเราได้เห็นพลังที่เสียสละและทุ่มเทของกำลังพลทุกระดับจากทุกเหล่าทัพ เจ้าหน้าที่ทุกกระทรวง หน่วยงานองค์กรที่เกี่ยวข้อง โดยเฉพาะอย่างยิ่งอาสาสมัครจากกลุ่มต่างๆ ที่รวมตัวกันขึ้นมาช่วยแบ่งเบา คลายทุกข์ คลายกังวล ให้กับพี่น้องที่ประสบภัยอย่างไม่รู้สึกเหน็ดเหนื่อย “ผมขอส่งกำลังใจให้กับพลังน้ำใจของทุกท่าน ทุกหน่วยงานที่กล่าวมาแล้ว และขอให้ปฏิบัติภารกิจด้วยความระมัดระวัง คำนึงถึงชีวิตและความปลอดภัยของทุกท่านด้วยนะครับ สุดท้าย ต้องขอขอบคุณคำแนะนำดีๆ จากคุณสมบัติ บุญงามอนงค์ หลายเรื่องรัฐบาลได้ทำแล้ว และหลายเรื่องเป็นคำแนะนำที่จะไปทำเพิ่มเติม เพื่อให้พี่น้องประชาชนได้รับการบรรเทาทุกข์อย่างรวดเร็วที่สุด” นายภูมิธรรม กล่าว.",
     "category": "การเมือง",
     "date": "2024-09-15T07:01:01+00:00",
     "publisher": "Dailynews",
     "url": "https://www.dailynews.co.th/news/3865666/"
}{
     "data": "เมื่อวันที่ 15 ก.ย. มีรายงานข่าวจากทำเนียบรัฐบาลว่า ในวันที่ 16 ก.ย. น.ส.แพทองธาร ชินวัตร นายกรัฐมนตรี จะเรียกประชุมทุกหน่วยงาน เพื่อเตรียมรับมือและแก้ไขปัญหาน้ำท่วม โดยเตรียมตั้งศูนย์ปฏิบัติการช่วยเหลือผู้ประสบอุทกภัย โดยจะมีการตั้งคณะกรรมการขึ้นมา 2 ชุด คือ 1.การจัดตั้งศูนย์ปฏิบัติการช่วยเหลือผู้ประสบอุทกภัย (ศปภ.) และ 2. คณะกรรมการอำนวยการและบริหารสถานการณ์อุทกภัย วาตภัย และดินโคลนถล่ม และจัดตั้งศูนย์สนับสนุนการอำนวยการและบริหารสถานการณ์ โดย น.ส.แพทองธาร จะนั่งเป็นประธานคณะกรรมการ มี นายภูมิธรรม เวชยชัย รองนายกฯ และรมว.กลาโหม นายอนุทิน ชาญวีรกูล รองนายกฯ และรมว.มหาดไทย เป็นรองประธานกรรมการ ขณะที่กรรมการจะประกอบไปด้วยรัฐมนตรีและหัวหน้าส่วนราชการที่เกี่ยวข้อง ทั้งนี้จะมีการเรียกประชุมทุกหน่วยงานเพื่อบูรณาการการแก้ไขปัญหาน้ำท่วมและการช่วยเหลือบรรเทาทุกข์ผู้ประสบภัยทุกพื้นที่ของประเทศนัดแรกในวันที่ 16 ก.ย.ที่ทำเนียบรัฐบาล โดยคณะกรรมการทั้งหมดจะมีการประชุมร่วมแบบบูรณาการ เพื่อสั่งการให้เร่งดำเนินการช่วยเหลือผู้ประสบอุทกภัย และเร่งแก้ไขปัญหาผู้ที่ได้รับความเดือดร้อน ขณะที่ น.ส.แพทองธาร โพสต์ข้อความผ่านแอปพลิเคชัน เอ็กซ์ โดยระบุข้อความว่า พรุ่งนี้ดิฉันจะเรียกประชุมทีมงานที่ทำเนียบรัฐบาลเพื่อเตรียมจัดตั้งศูนย์ปฏิบัติการช่วยเหลือผู้ประสบอุทกภัย (ศปภ.) คณะกรรมการอำนวยการและบริหารสถานการณ์อุทกภัย วาตภัย และดินโคลนถล่ม และ จัดตั้งศูนย์สนับสนุนการอำนวยการและบริหารสถานการณ์ เพื่อให้ทุกภาคส่วนบูรณาการเข้ามาบริหารจัดการวิกฤตอุทกภัยครั้งนี้อย่างคล่องตัวรวดเร็วมากขึ้นค่ะ #น้ำท่วม #น้ำท่วมภาคเหนือ #น้ำท่วมเชียงราย #น้ำท่วมหนองคาย",
     "category": "การเมือง",
     "date": "2024-09-15T07:09:29+00:00",
     "publisher": "Dailynews",
     "url": "https://www.dailynews.co.th/news/3865526/"
}{
     "data": "เมื่อวันที่ 15 ก.ย. ผู้สื่อข่าวรายงานจากทำเนียบรัฐบาลว่า ก่อนที่ น.ส.แพทองธาร ชินวัตร นายกรัฐมนตรี  จะเข้าสักการะสิ่งศักดิ์สิทธิ์ประจำทำเนียบรัฐบาล ในช่วงเช้าของวันที่ 12 ก.ย. และวันที่ 13 ก.ย. มีรายงานข่าวว่า  นายกฯ ปรึกษากับนายทักษิณ ชินวัตร  อดีตนายกรัฐมนตรี  บิดา โดยนายทักษิณ ได้แนะนำซินแส 2 คน ซึ่งเป็นเพื่อนสนิทชาวต่างชาติ  และได้เชิญมาดูสถานที่ทำเนียบรัฐบาล และห้องทำงานบนตึกไทยคู่ฟ้า  ทำเนียบรัฐบาล ทั้งนี้ ห้องทำงานของนายกฯ บนตึกไทยคู่ฟ้า มีการปรับเปลี่ยนจากเดิมในยุคของนายเศรษฐา ทวีสิน อดีตนายกฯ เพื่อให้เหมาะสมกับการใช้ทำงาน เนื่องจากนายกรัฐมนตรีเป็นสุภาพสตรี จึงได้มีการปรับเปลี่ยน จากห้องที่เคยเตรียมไว้เป็นห้องนอนของนายเศรษฐาได้เปลี่ยนมาเป็นห้องแต่งตัวของนายกฯ เพราะในแต่ละวันนายกฯ มีหลายภารกิจที่ต้องเปลี่ยนชุดตามความเหมาะสม ผู้สื่อข่าวรายงานว่า  ในวันที่ 12 ก.ย.ที่ผ่านมา ซึ่งนายกฯ เข้าทำเนียบรัฐบาล สักการะสิ่งศักดิ์สิทธิ์ประจำทำเนียบรัฐบาลส่วนตัว โดยมีคุณหญิงพจมาน ดามาพงศ์  มารดา นายปิฎก สุขสวัสดิ์ สามี  และน.ส.พินทองทา ชินวัตร คุณากรวงศ์ พี่สาวเดินทางเข้าทำเนียบรัฐบาล ซึ่งคุณหญิงพจมาน ไม่ได้เดินทางเข้าทำเนียบรัฐบาลในรอบหลาย ๆ ปี  ได้เอ่ยปากพูดชมกับนายกฯ ว่า “ทำเนียบสวยขึ้นเยอะ” ทั้งนี้ มีรายงานข่าวว่า ในการเข้ารับตำแหน่งนายกฯ ครั้งนี้ของ น.ส.แพทองธาร จะยึดแนวความคิดเดิมเช่นเดียวกับนายเศรษฐา ทวีสิน อดีตนายกฯ คือการไม่รับเงินเดือนในตำแหน่งนายกฯ โดยจะมอบให้กับมูลนิธิต่างๆ ซึ่งเป็นความคิดของ น.ส.แพทองธารมาตั้งแต่ต้นแล้ว.",
     "category": "การเมือง",
     "date": "2024-09-15T07:10:03+00:00",
     "publisher": "Dailynews",
     "url": "https://www.dailynews.co.th/news/3865287/"
}{
     "data": "กระบวนการลงทะเบียนโครงการดิจิทัลวอลเล็ต สำหรับผู้มีสมาร์ตโฟน ผ่านแอปพลิเคชันทางรัฐ จะปิดลงทะเบียน วันที่ 15 ก.ย. นี้ แน่นอน จากนั้นจะมีการประกาศผลตรวจสอบ ผู้ผ่านสิทธิการลงทะเบียนในวันที่ 22 ก.ย. นี้ ผ่านแอปทางรัฐ โดยผู้ที่ไม่ผ่านการตรวจสอบ จะมีการระบุเหตุผลให้ทราบว่า ไม่ผ่านเพราะสาเหตุอะไร และหากต้องการโต้แย้ง ก็จะเปิดช่องทางสำหรับการยื่นอุทธรณ์สิทธิได้ด้วย สำหรับขั้นตอนต่อไป คนที่ไม่ผ่าน คือการยื่นอุทธรณ์ ก็จะเห็นตัวเลขที่ชัดเจน หากใครที่ไปขอผ่านแอปทางรัฐ แล้วไม่ผ่านสิทธิก็ไม่ได้เสียหายอะไร เพราะว่ายังคงเป็นช่องทางที่ประชาชน สามารถใช้เป็นประโยชน์สําหรับการบริการของภาครัฐ ปัจจุบัน โครงการดิจิทัลวอลเล็ต มีผู้ลงทะเบียนผ่านแอปทางรัฐ แล้ว 32 ล้านคน ซึ่งในส่วนนี้ ประเมินว่าที่อยู่ในกลุ่มเปราะบาง 10 ล้านคน ก็จะถูกตัดออก หลังจากได้รับสิทธิรอบแรกไปแล้ว",
     "category": "เศรษฐกิจ",
     "date": "2024-09-15T07:11:30+00:00",
     "publisher": "Dailynews",
     "url": "https://www.dailynews.co.th/news/3863104/"
}{
     "data": " เมื่อเวลา 11.00 น. วันที่ 15 ก.ย. ที่บริเวณศาลเจ้าแม่ทับทิม ข้างโรงแรมฮิลตัน หัวหิน รีสอร์ท แอนด์ สปา เขตเทศบาลเมืองหัวหิน จ.ประจวบฯ นายพลกฤต พวงวลัยสิน นายอำเภอหัวหิน นางอุษา พวงวลัยสิน นายกกิ่งกาชาด อ.หัวหิน  พร้อมด้วยหน่วยงานที่เกี่ยวข้อง และประชาชนกว่า 1 000 คน ได้ร่วมทำบุญเลี้ยงพระสงฆ์จำนวน  9 รูป และประกอบพิธีบวงสรวงในพิธีปล่อยเรือส่งเคราะห์ทางทะเลและงานบุญประจำปีศาลเจ้าแม่ทับทิม โดยมี พระครูพิสุทธิ์ภาวนาพิธาน (พระปลัดเอกดนัย โชติธัมโม) ที่ปรึกษาเจ้าคณะอำเภอหัวหิน เจ้าอาวาสวัดหัวหิน ประธานฝ่ายสงฆ์ จากนั้นได้ร่วมกันจุดประทัดนับหมื่นดอกพร้อมใจกันลากเรือส่งเคราะห์สู่ท้องทะเลท่ามกลางอากาศแจ่มใส มีนักท่องเที่ยวทั้งชาวไทยและต่างชาติจำนวนมากเก็บภาพไว้ดูด้วยความสนใจ พร้อมกันนี้ประชาชนนักท่องเที่ยวต่างนำเลขเด็ดหางประทัดไปเสี่ยงดวงงวดนี้ตามๆ กัน นายไพโรจน์ มากหมู่ ประธานชุมชนชาวประมงหัวหิน กล่าวว่า พิธีปล่อยเรือส่งเคราะห์ทางทะเลเป็นงานประเพณีเก่าแก่ของชาวหัวหินที่จัดขึ้นเป็นประจำทุกปีที่บริเวณศาลเจ้าแม่ทับทิมที่ประชาชนทั่วไปให้ความเคารพบูชา เพื่อทำบุญอุทิศส่วนกุศลให้กับบรรพบุรุษที่ล่วงลับไปแล้วและนำเถ้าอังคารมาลอยที่บริเวณชายทะเลหัวหินแต่ไม่เคยได้กลับมาดูแลกราบไหว้ พร้อมทั้งทำบุญสะเดาะเคราะห์ ปล่อยตุ๊กตาปูนปั้นหุ่นหญิงชาย น้องจุก น้องแกละ ประมาณ 3 000 ตัวที่ทาสีสดให้ประชาชนแล้วแต่จิตศรัทธาบริจาคทำบุญเขียนชื่อตนเองหรือญาติมิตรลงกระดาษติดกับตัวตุ๊กตา อธิษฐานขอให้สิ่งชั่วร้ายต่างๆ พ้นไป นำไปวางไว้ในวิมานเรือส่งเคราะห์ทางทะเล พร้อมใจกันลากเรือทั้งลำออกสู่ทะเลบริเวณหินโคร่งที่เป็นแหล่งปลาชุกชุม ก่อนปล่อยวิมานที่บรรจุตุ๊กตาปูนปั้นหุ่นหญิงชาย น้องจุก น้องแกละ ลงสู่ก้นทะเลกลายเป็นแหล่งปะการังหากินของสัตว์ทะเลต่อไป.",
     "category": "ทั่วไทย",
     "date": "2024-09-15T07:12:19+00:00",
     "publisher": "Dailynews",
     "url": "https://www.dailynews.co.th/news/3865708/"
}{
     "data": "เรียกได้ว่าทำเอาบนโลกออนไลน์เข้ามาคอมเมนต์กันรัว ๆ ภายหลังจาก“หมออั้ม-อิราวัต อารีกิจ”อดีตนักร้องชื่อดังและนักเคลื่อนไหวทางการเมือง ได้ออกมาโพสต์คลิป ขณะแพทองธาร ชินวัตรนายกรัฐมนตรีคนที่ 31 ลงพื้นที่ช่วยเหลือชาวบ้านจังหวัดเชียงราย พร้อมเขียนข้อความระบุว่า “เอามือลง ไม่ต้องไหว้ ไม่เหลืออะไร ยังเหลือชีวิต ทุกคนส่งกำลังใจมา ทั้งรัฐบาลและฝ่ายค้าน นี่คือวุฒิภาวะนายกรัฐมนตรี โคตรแตกต่าง กับอ้ายอีหน้าคีย์บอร์ดที่ทำแบบนางไม่ได้ ทุกตรงของชีวิต แต่คอยหาเรื่องแซะด่าเขา คอยด่าลับหลังแม้แต่แคปชั่นมินิฮาร์ท ที่นักข่าวถ่าย ยังเอาไปแขวะอันนี้น่าสมเพชนะ ดูสันxานคนออกเลย”… ขอบคุณข้อมูลและรูปภาพ : อั้ม อิราวัต อารีกิจ",
     "category": "ทั่วไทย",
     "date": "2024-09-15T07:12:36+00:00",
     "publisher": "Dailynews",
     "url": "https://www.dailynews.co.th/news/3861850/"
}{
     "data": "น.ส.ธีรณี อจลากุล ผู้อำนวยการสถาบันข้อมูลขนาดใหญ่ (BD)I เปิดเผยว่า ปัญหาสิ่งแวดล้อมที่กำลังทวีความรุนแรงขึ้น BDI จึงได้พัฒนาแพลตฟอร์มบริการข้อมูลด้านสิ่งแวดล้อม (Envi Link) ขึ้น เพื่อช่วยประเมินปริมาณก๊าซเรือนกระจกที่ถูกปลดปล่อยจากกิจกรรมต่างๆ ของมนุษย์ อันส่งผลต่อภาวะการลดลงของโอโซนในชั้นบรรยากาศ การที่สามารถบ่งชี้กิจกรรมต้นทางที่เป็นตัวการหลักของการปล่อยก๊าซเรือนกระจกจะช่วยให้สามารถวางแผนการลดการปล่อยก๊าซเหล่านั้นได้อย่างมีประสิทธิภาพ และนำไปสู่การแก้ไขปัญหาการลดลงของปริมาณโอโซนอย่างยั่งยืน โดยได้ดำเนิน“โครงการความเป็นกลางทางคาร์บอน เมืองเก่าภูเก็ต (Carbon Neutrality Phuket Old Town)” โดยผนึกกำลังร่วมกับ มูลนิธิพัฒนาการท่องเที่ยวยั่งยืน และชุมชนย่านเมืองเก่าภูเก็ต ภายใต้การสนับสนุนขององค์การบริหารส่วนจังหวัดภูเก็ต เทศบาลนครภูเก็ต และสำนักงานสิ่งแวดล้อมและควบคุมมลพิษที่ 15 กรมควบคุมมลพิษ  เพื่อส่งเสริมการท่องเที่ยวแบบ Low Carbon Tourism หรือการท่องเที่ยวแบบคาร์บอนต่ำในการส่งเสริมพฤติกรรมนักท่องเที่ยวที่จะช่วยลดการปล่อยปริมาณก๊าซคาร์บอนให้ได้มากที่สุด สำหรับโครงการดังกล่าว BDI ได้ดำเนินการบูรณาการข้อมูลจากภาคส่วนที่เกี่ยวข้องมาตั้งแต่ต้นปี 2567 โดยตั้งเป้าหมายการลดการปล่อยคาร์บอน 30% ภายในระยะเวลา 1 ปี ผ่านการเชื่อมโยงและวิเคราะห์ข้อมูลด้วย Big Data และ AI ให้เกิดการบริหารจัดการสิ่งแวดล้อมที่มีประสิทธิภาพ เริ่มตั้งแต่ ประสานและรวบรวมข้อมูลจากหน่วยงานที่เกี่ยวข้องในพื้นที่ ประกอบด้วย ปริมาณการใช้น้ำ การใช้ไฟฟ้า คุณภาพของน้ำ คุณภาพอากาศ และปริมาณขยะ ซึ่งเป็นข้อมูลสำคัญเพื่อใช้ประกอบการประเมินคาร์บอนฟุตพรินต์ที่เกิดขึ้นในย่านเมืองเก่า และนำเอาเทคโนโลยีปัญญาประดิษฐ์ (AI) มาใช้ประมาณการความหนาแน่นจำนวนคนและการใช้ยานพาหนะ ผ่านกล้อง CCTV บริเวณถนนคนเดินภูเก็ต หลาดใหญ่ เพื่อประมาณการจำนวนรถยนต์ และการปล่อยคาร์บอนฟุตพรินต์ในพื้นที่ย่านเมืองเก่า พร้อมนำข้อมูลมาวิเคราะห์ปริมาณรวมของก๊าซคาร์บอนไดออกไซด์ และก๊าซเรือนกระจก เพื่อประเมินปริมาณคาร์บอนฟุตพรินต์ที่เกิดจากกิจกรรมต่าง ๆ ของผู้คนในพื้นที่ และนำเสนอผลผ่านรูปแบบแดชบอร์ด เพื่อรายงานสถานการณ์สภาพแวดล้อม โดยรายงานความคืบหน้าของข้อมูลเป็นประจำทุกเดือน น.ส.ธีรณี กล่าวต่อว่า  โครงการความเป็นกลางทางคาร์บอน เมืองเก่าภูเก็ต เป็นเพียงหนึ่งในโครงการ Envi Link โดย BDI ซึ่งปัจจุบันสามารถแสดงผลการเฝ้าติดตามค่าคาร์บอนฟุตพรินต์ และนำเสนอข้อมูลนำไปประยุกต์ใช้ให้เกิดประโยชน์แก่ผู้ประกอบการในพื้นที่ รวมถึงผู้บริหารเมืองภูเก็ต เพื่อเดินหน้าสู่การเป็นจังหวัดต้นแบบ พร้อมขยายผลสร้างมิติใหม่ในการบริหารจัดการแหล่งท่องเที่ยวในพื้นที่อื่น ๆ ทั่วประเทศ อันนำไปสู่การพัฒนาที่ยั่งยืน นอกจากการร่วมเป็นส่วนหนึ่งที่จะแก้ไขปัญหาก๊าซเรือนกระจกแล้ว แพลตฟอร์ม Envi Link ยังได้สนับสนุนข้อมูลเพื่อร่วมแก้ไขปัญหาสิ่งแวดล้อมอื่น ไม่ว่าจะเป็นการวิเคราะห์ข้อมูลเพื่อส่งเสริมการบริหารจัดการ PM 2.5 ให้เป็นระบบ การนำเสนอข้อมูลสถานการณ์น้ำจากข้อมูลสถานีโทรมาตรในรูปแบบ แดชบอร์ดเพื่อร่วมติดตามปัญหาอุทกภัย ข้อมูลต่างๆ ถูกรวบรวมและเผยแพร่แล้วในรูปแบบระบบบัญชีข้อมูลผ่านเว็บไซต์ www.envilink.go.th ซึ่งได้รวบรวมข้อมูลแล้วกว่า 80 ชุดข้อมูล จากกว่า 30 หน่วยงานพันธมิตร",
     "category": "เทคโนโลยี",
     "date": "2024-09-15T07:49:00+00:00",
     "publisher": "Dailynews",
     "url": "https://www.dailynews.co.th/news/3865710/"
}{
     "data": "ตามที่ได้เกิดฝนตกหนักต่อเนื่องในพื้นที่จังหวัดเชียงราย ส่งผลให้เกิดอุทกภัยขึ้นในพื้นที่ ประชาชนได้รับความเดือดร้อน และเสียหายเป็นจำนวนมาก จึงทำให้หน่วยกู้ภัย ทั้งภาคเอกชน และทหาร ที่ขณะนี้ระดมกันเข้าไป ต้องใช้เรือติดเครื่องยนต์ทยอยเข้าไปช่วยเหลือกันด้วยความยากลำบาก ตามที่ข่าวเสนอไปก่อนหน้านี้ เมื่อวันที่ 15 ก.ย. 67 ผู้สื่อข่าวรายงานว่า มีผู้ใช้ TikTok@U_gold_home หรือเจ้าของโกดังขายพรม ได้ออกมาโพสต์คลิปสุดเศร้า หลังน้ำป่าเข้าท่วมพื้นที่โกดังอย่างรวดเร็ว จึงทำให้ของที่เตรียมไว้ส่งลูกค้าเสียหายเป็นจำนวนมาก มิหนำซ้ำเจ้าของโพสต์ยังติดอยู่ในโกดัง จนไม่สามารถออกมาได้ทัน โดยผู้โพสต์ ระบุข้อความว่า“พูดไม่ออก น้ำมาไวมาก ไม่เหลือแล้วของที่ส่งให้ลูกค้า”นอกจากนี้ในคลิปยังเผยให้เห็น พรมจำนวนมากถูกน้ำท่วมจนเสียหาย รวมทั้งรถเก๋งที่ไม่สามารถเคลื่อนย้ายออกไปได้ อีกทั้งเจ้าของโพสต์ยังติดอยู่แบบนั้นถึง 2 คืน 3 วัน และต้องปีนขึ้นไปนอนบนกองพรมที่สูงสุด ซึ่งในตอนนั้นเธอเองก็ยังไม่ได้กินข้าว กินเพียงแต่น้ำเท่านั้น จนในที่สุดเธอจึงตัดสินใจหนีน้ำออกมา ต่อมา เจ้าของโพสต์ได้โพสต์คลิปวิดีโอติดรถกู้ภัย เพื่อนำอาหารไปให้พี่ชายที่ติดอยู่บนตึก ซึ่งพี่คนที่เธอจะนำข้าวไปให้นั้น เขาได้เคยลุยฝ่าน้ำนำข้าวมาส่งให้เธอ พร้อมระบุข้อความว่า“1 วันพันเหตุการณ์มากค่ะ ไม่รู้จะต้องทำอะไรก่อนดี เรายังโชคดีกว่าอีกหลายๆ เคสที่ยังไม่มีหน่วยงานเข้าไปถึงเพราะน้ำแรงมากจริงๆค่ะ สู้กันต่อไปค่ะ” น้ำไหลเชี่ยวมาก เจ้าหน้าที่เข้ามาไม่ได้ ตอนนี้ออกมาได้แล้วนะคะ ขอบคุณทุกคนที่เป็นห่วง????♥️ น้ำท่วมแม่สาย นอกจากนี้ เจ้าของโพสต์ยังระบุข้อความอีกว่า“ขอติดรถพี่ๆ กู้ภัยไป รถบางคันไม่กล้าผ่านน้ำแรงมาก เราออกมาได้แล้ว ต้องกลับไปส่งข้าวส่งพาวเวอร์แบงก์ให้พี่ชายที่ยังติดอยู่บนตึก ซึ่งพี่เขาเป็นคนที่ลุยน้ำมาส่งข้าวให้เรากล่องแรกเมื่อวานนี้ หลังจากที่อดมา 2 คืน 3 วัน กินเสร็จแล้วมีแรง เราลุยน้ำเชี่ยวออกมาเองเลย นี่คือน้ำในซอยเรา ตอนถ่ายคือลดมาเยอะละคะ” 1 วันพันเหตุการณ์มากค่ะ ไม่รู้จะต้องทำอะไรก่อนดี เรายังโชคดีกว่าอีกหลายๆเคสที่ยังไม่มีหน่วยงานเข้าไปถึงเพราะน้ำแรงมากจริงๆค่ะ สู้กันต่อไปค่ะ✌️ อย่างไรก็ตาม เมื่อเรื่องราวดังกล่าวถูกเผยแพร่ออกไป ต่างมีชาวเน็ตเข้ามาแสดงความคิดเห็นกันเป็นจำนวนมาก โดยชาวเน็ตส่วนใหญ่ต่างบอกว่า “เป็นกำลังใจให้นะคะ ปีนี้หนักมากค่ะ  ต่อจากนี้ไปขอให้โลกใบนี้ใจดีกับพี่น้องทุกๆ คนมีชีวิตใหม่ที่ดีกว่าเดิมค้าขายร่ำรวยยิ่งขึ้นนะครับ  สู้ๆ นะครับ  มีเจ้าหน้าที่เข้าช่วยหรือยังคะ แล้วได้กินข้าวหรือยังคะ ขอให้ปลอดภัย” อีกด้วย.. ขอบคุณข้อมูล : @U_gold_home",
     "category": "ทั่วไทย",
     "date": "2024-09-15T07:14:45+00:00",
     "publisher": "Dailynews",
     "url": "https://www.dailynews.co.th/news/3865534/"
}{
     "data": "เมื่อวันที่ 15 ก.ย. กองทัพเรือ โดยหน่วยบรรเทาสาธารณภัย หน่วยบัญชาการนาวิกโยธิน (นบภ.นย.)  จัดกำลังพล พร้อมรถสะเทินน้ำสะเทินบก (AAV) จำนวน 2 คัน ปฏิบัติภารกิจช่วยเหลือประชาชนในเขตพื้นที่ชุมชนไม้ลุงขน ต.แม่สาย จ.เชียงราย ซึ่งบริเวณพื้นที่ดังกล่าวยังมีกระแสน้ำที่ไหลแรง และมีรถที่จมน้ำเป็นจำนวนมาก ทำให้เป็นอุปสรรคในการปฏิบัติภารกิจ จึงได้เปลี่ยนภารกิจเป็นการนำรถ AAV ทั้ง 2 คัน มาจอดขวางกั้นทางน้ำ เพื่อลดความเชี่ยวและความรุนแรงของกระแสน้ำ เพื่อให้ผู้ประสบภัยสามารถอพยพออกมาได้  ซึ่งในการช่วยเหลือผู้ประสบอุทกภัย เขตพื้นที่ชุมชนไม้ลุงขน ต.แม่สาย อ.แม่สาย จ.เชียงราย ตรวจพบผู้บาดเจ็บเป็นชายชาวพม่า มีอาการกระดูกขาหัก ได้ประสานชุดแพทย์ในการปฐมพยาบาลเบื้องต้น และนำออกนอกพื้นที่เรียบร้อย นอกจากนี้ นบภ.นย. ยังทำการช่วยเหลือด้วยการนำอาหาร น้ำดื่ม เข้าไปมอบให้ผู้ที่ยังอาศัยอยู่ในพื้นที่ดังกล่าวอีกด้วย ทั้งนี้ กองทัพเรือ ยังคงปฏิบัติภารกิจช่วยเหลือพี่น้องประชาชนชาวอำเภอแม่สาย จนกว่าสถานการณ์จะคลี่คลายเข้าสู่ภาวะปกติ อย่างไรก็ตาม กองทัพเรือ ได้เตรียมความพร้อมด้านกำลังพล และยุทโธปกรณ์ ด้านบรรเทาสาธารณภัย พร้อมให้การช่วยเหลือในทุกด้าน เพื่อให้ประชาชนได้รับความปลอดภัยที่ จ.หนองคาย แล้ว.",
     "category": "การเมือง",
     "date": "2024-09-15T07:18:13+00:00",
     "publisher": "Dailynews",
     "url": "https://www.dailynews.co.th/news/3865733/"
}{
     "data": "“โดราเอมอน รัน” (Doraemon Run 2024 Thailand by MCOT) สนามที่ 4 จัดขึ้นที่สวนสาธารณะสะพานหิน จ.ภูเก็ต เมื่อวันที่ 15 ก.ย. 67 ในงานรวมเหล่านักวิ่งแฟนคลับโดราเอมอน ทุกรุ่นทุกวัย เข้าร่วมอย่างคับคั่ง โดยแบ่งออกเป็นรุ่นเด็กอายุต่ำกว่า 12 ปี จนถึงผู้ใหญ่ 60 ปีขึ้นไป ระยะทาง 5 กม. และ 10 กม. เริ่มปล่อยตัว ณ สวนสาธารณะสะพานหิน วิ่งสัมผัสบรรยากาศสวนสวยริมทะเล สูดอากาศสดชื่นยามเช้า พร้อมสัมผัสความงดงามของบ้านเรือนสไตล์ “ชิโน-โปรตุกีส” ของชาวภูเก็ต ที่มีชื่อเสียงโด่งดังไปทั่วโลก ภายในงานยังได้พบกับโดราเอมอนและผองเพื่อน ที่รอต้อนรับแฟนๆ อย่างใกล้ชิดและนำวอร์มร่างกาย พร้อมถ่ายภาพกับบอลลูนโดราเอมอน ความสูงกว่า 10 ม. นายผาติยุทธ ใจสว่าง รักษาการในตำแหน่งผู้อำนวยการใหญ่ บริษัท อสมท จำกัด (มหาชน) ในฐานะผู้จัดงาน กล่าวถึงการจัดงาน Doraemon Run 2024 Thailand by MCOT สนามที่ 4 ว่า การจัดงาน Doraemon Run 2024 Thailand by MCOT เป็นกิจกรรมสุดยิ่งใหญ่แห่งปีของ อสมท ซึ่งเดินทางมาถึงสนามที่ 4 แล้ว และได้รับการตอบรับเป็นอย่างดีจากแฟนคลับของโดราเอมอนและผองเพื่อนเสมอมา ต้องขอบคุณนักวิ่งทุกท่านที่สมัครเข้าร่วมกิจกรรมกันอย่างรวดเร็วในทุกระยะทาง ยังมีอีก 1 สนาม ที่ อสมท เตรียมความสนุกสนานเอาไว้ ปิดท้ายปี 2567 กับ สนามที่ 5 Doraemon Run 2024 Thailand by MCOT เชียงใหม่ไนท์ซาฟารี จ.เชียงใหม่ ในวันเสาร์ที่ 23 พ.ย.นี้ ส่วนผู้ที่เข้าเส้นชัย ระยะทาง 5 กม. เด็กอายุต่ำกว่า 12 ปี OVERALL ชาย ได้แก่ ชิศนุพงศ์ ทองพัฒน์  หญิง ได้แก่ สิริยาภรณ์ คุ้มลัย  ผู้ใหญ่ OVERALL ชาย ได้แก่ Airat Khakimullin  ธีระศักดิ์ พลอ้น  เกียรติชัย กันตูม  หญิง ได้แก่ พรพรรณ สุปาวรวงศ์  ปัทม์มน โตเกียรติวงศ์ชัย  Ekaterina Bestsennaia  ระยะทาง 10 กม. เด็กอายุต่ำกว่า 12 ปี OVERALL ชาย ได้แก่ Theo Lancelot  หญิง ได้แก่ พนิชา วัฒขชัย และผู้ใหญ่ ในรุ่น 60 ปีขึ้นไป ชาย ได้แก่ วุฒิพงศ์ เอกวิริยากุล  สาเทียน ใจบุญ  วัชระ ชัยรัตนากุล  หญิง ได้แก่ เรืองฤดี มิ่งสนวงศ์  ณัฐวรรณ สุขเมือง  สุขศศิชาญ วิทยาวัฒนารุจ “Doraemon Run 2024 Thailand by MCOT” เตรียมปิดท้ายกิจกรรมแห่งปี 2567 ในรูปแบบ Night Run พร้อมเสื้อวิ่งและเหรียญรางวัล สุดพิเศษธีมโดราเอมอน ในสนามที่ 5 วันเสาร์ที่ 23 พ.ย. 67 ที่ เชียงใหม่ ไนท์ซาฟารี จ.เชียงใหม่ เหล่านักวิ่งที่สนใจร่วมงานสามารถติดตามรายละเอียดได้ที่ PageFacebook : Doraemon Run Thailand",
     "category": "กีฬาไทยอื่นๆ",
     "date": "2024-09-15T07:21:32+00:00",
     "publisher": "Dailynews",
     "url": "https://www.dailynews.co.th/news/3865745/"
}{
     "data": "สำนักข่าวเอเอฟพี รายงานจากกรุงปักกิ่ง ประเทศจีน เมื่อวันที่ 15 ก.ย. ว่า ความเคลื่อนไหวของหน่วยงานกำกับดูแลของจีน ถือเป็นการดำเนินการครั้งล่าสุด ในการปราบปรามพีดับเบิลยูซี จากการทำงานร่วมกับเอเวอร์แกรนด์ ซึ่งกลายเป็นสัญลักษณ์ของวิกฤติหนี้สินที่ยืดเยื้อ ในภาคส่วนอสังหาริมทรัพย์ของประเทศ หน่วยงานกำกับดูแลระบุในประกาศ เมื่อวันศุกร์ที่ผ่านมาว่า พีดับเบิลยูซี ไม่สามารถระบุ และไม่ให้ความสนใจต่อปัญหาทางการเงินที่ร้ายแรง ภายในเอเวอร์แกรนด์ ก่อนที่บริษัทผิดนัดชำระหนี้ครั้งใหญ่ เมื่อปี 2564 “ภายหลังการสอบสวน หน่วยงานกำกับดูแลพบว่า พีดับเบิลยูซี และบริษัทสาขาในเมืองกว่างโจว ทราบถึงการแสดงข้อมูลที่คลาดเคลื่อนอย่างมาก ในงบการเงินของเอเวอร์แกรนด์ ระหว่างการตรวจสอบบัญชี” กระทรวงการคลังของจีน ระบุในแถลงการณ์ พร้อมกับเสริมว่า พีดับเบิลยู ถูกระงับการดำเนินธุรกิจเป็นเวลา 6 เดือน และบริษัทสาขาในเมืองกว่างโจว ถูกเพิกถอนใบอนุญาต Accountancy giant PwC was banned in China Friday for six months and slapped with a fine of $62.2 million over problems with its audit of beleaguered property company Evergrande.https://t.co/n5tQco8zBj ในแถลงการณ์แยก หน่วยงานกำกับดูแลหลักทรัพย์ชั้นนำของจีน ระบุว่าดำเนินการลงโทษพีดับเบิลยูซีแล้ว เนื่องจากบริษัทไม่ปฏิบัติตามการตรวจสอบวิเคราะห์สถานะ ในงานที่เกี่ยวข้องกับเอเวอร์แกรนด์  ไม่สามารถรักษาวิจารณญาณในการสังเกตและสงสัย เยี่ยงผู้ประกอบวิชาชีพ  ไม่สามารถใช้ดุลพินิจเยี่ยงผู้ประกอบวิชาชีพได้อย่างถูกต้อง และไม่สามารถพบการฉ้อโกงทางการเงินของเอเวอร์แกรนด์ ขณะเดียวกัน พีดับเบิลยูซี ระบุในแถลงกาณ์ตอบกลับบนเว็บไซต์ของบริษัทว่า ผู้ตรวจสอบบัญชีในจีน “มีมาตรฐานต่ำจนไม่อาจยอมรับได้” ระหว่างการทำงานกับเอเวอร์แกรนด์ ซึ่งหลังจากการสอบสวนอย่างละเอียดถี่ถ้วน ทางบริษัทได้ดำเนินการเพื่อทำให้ผู้ที่เกี่ยวข้อง รับผิดชอบต่อกรณีดังกล่าว. เครดิตภาพ : AFP",
     "category": "ต่างประเทศ",
     "date": "2024-09-15T07:24:18+00:00",
     "publisher": "Dailynews",
     "url": "https://www.dailynews.co.th/news/3865528/"
}{
     "data": " ผู้สื่อข่าวรายงานบรรยากาศการจำหน่ายสลากกินแบ่งรัฐบาลงวด 16 ก.ย. 67 ซึ่งงวดนี้กลับมาออกรางวัลที่สำนักงานสลากฯ สนามบินน้ำ จ.นนทบุรี  ท่ามกลางบรรยากาศซบเซาถึงขีดสุด เนื่องจากเผชิญภาวะเศรษฐกิจที่ไม่ดีเป็นทุนเดิมอยู่แล้ว งวดนี้ยังเจอน้ำท่วมใหญ่จังหวัดภาคเหนือและภาคอีสาน แถมมีสลากดิจิทัลเพิ่มกลางงวดมาอีก 2 ล้านใบ เป็น 26 ล้านใบ ส่งผลให้ตลาดสลากดิจิทัล และสลากใบขายไม่หมดเหลือค้างแผงจำนวนมาก  ทั้งนี้จากการสำรวจแอปเป๋าตัง ซึ่งเป็นแพลตฟอร์มขายสลากดิจิทัล ในช่วงเช้าวันที่ 15 ก.ย. 67 ก่อนออกรางวัล 1 วัน พบว่ายังมีสลากดิจิทัลเหลืออยู่จำนวนมากกว่า 3 ล้านใบ และมีค้าสลากดิจิทัลจำนวนมากทยอยปรับลดราคาลง จากปกติใบ 80 บาท เหลือใบ 75-78 บาท เพราะกลัวว่าจะขายไม่หมด โดยเลขที่ลดลงมีหลากหลายเลข ไม่ใช่เฉพาะเลขกาก แต่มีเลขสวยและเลขทั่วไปด้วย ซึ่งการเปิดจำหน่ายสลากดิจิทัล จะเปิดขายผ่านแอปเป๋าตัง ไปจนถึง 14.00 น. ของวันที่ 16 ก.ย.ก่อนออกรางวัลครึ่งชั่วโมง  ขณะที่สลากใบที่เดินขายตามท้องถนน ก็มีการปรับลดราคาเช่นกัน จากช่วงต้นงวดซื้อขายส่งกันใบ 88-89 บาท มากลางงวดเหลือ 77-78 บาท และหากขายไม่หมดวันสุดท้าย อาจจะเลหลังเหลือ 3 ใบ 200 บาทได้  ด้าน พ.ท.หนุน ศันสนาคม ผู้อำนวยการสำนักงานสลากกินแบ่งรัฐบาล กล่าวว่า ปัจจุบัน สำนักงานสลากฯ ได้พัฒนาระบบเพื่อช่วยเพิ่มโอกาสการจำหน่ายสลากดิจิทัลของผู้ขายได้หมดรวดเร็วยิ่งขึ้น ด้วยการจัดทำแผงสลากดิจิทัล เพื่อให้ตัวแทนจำหน่ายได้มีช่องทางการจำหน่ายสลากเป็นของตัวเอง ผ่านเว็บไซต์จำหน่ายสลาก ภายใต้ชื่อ www.glolotteryshop.com โดยสามารถเปิดร้านค้าสลาก และทำการตลาดได้ด้วยตัวเอง ตลอดจนมีฟังก์ชันการปรับลดราคาเพื่อเพิ่มทางเลือกให้กับผู้ซื้อและผู้ขายในการจำหน่าย",
     "category": "เศรษฐกิจ",
     "date": "2024-09-15T07:27:06+00:00",
     "publisher": "Dailynews",
     "url": "https://www.dailynews.co.th/news/3865380/"
}{
     "data": "คณะอนุกรรมการขับเคลื่อนอุตสาหกรรมด้านกีฬา ร่วมกับ สำนักงานคณะกรรมการกีฬามวย การกีฬาแห่งประเทศไทย จัดงาน “Master Class Road Show Muay Thai Soft Power” ที่กรุงปักกิ่ง ประเทศจีน เมื่อวันเสาร์ที่ผ่านมา โดยมี นายปรีชา ลาลุน รองผู้ว่าการการกีฬาแห่งประเทศไทย (กกท.) ฝ่ายกีฬาอาชีพและกีฬามวย  นายทนุเกียรติ จันทร์ชุม ที่ปรึกษาผู้ว่าการ กกท. พร้อมคณะ ร่วมเปิดงาน สำหรับงาน “Master Class Road Show Muay Thai Soft Power” มีจุดมุ่งหมายเพื่อตอบสนองนโยบายของรัฐบาล ที่จะใช้กีฬามวยไทย เป็นเครื่องมือในการเผยแพร่วัฒนธรรมและกระตุ้นเศรษฐกิจของประเทศ โดยส่งเสริมให้มีการจัดการแข่งขันกีฬามวยไทย การจัดตั้งสถาบันมวยไทยนานาชาติ และยกระดับค่ายมวยให้มีมาตรฐาน ความสามารถเชิงธุรกิจ รองรับชาวต่างชาติที่มีความสนใจกีฬามวยไทย เพื่อการท่องเที่ยวและแข่งขัน เผยแพร่ศิลปะการต่อสู้มวยไทยและวัฒนธรรมไทย ให้กับชาวต่างชาติ ผ่านกิจกรรมการสอนเทคนิคมวยไทยจากนักมวยไทยและผู้ฝึกสอน โดยมีการจัดบูธกิจกรรม Business Matching ระหว่างค่ายมวยไทยและจีน จัดอบรมคลินิกมวยไทย จำนวน 300 คน โดยมีนักมวยซูเปอร์สตาร์แนวหน้าของเมืองไทยทั้งอดีตและปัจจุบัน นำโดย สามารถ พยัคอรุณ อดีตแชมป์โลก WBC  สมรักษ์ คำสิงห์ ฮีโร่เหรียญทอง โอลิมปิกเกมส์ 1996 และพระจันทร์ฉาย พี.เค.แสนชัย มวยไทยยิม แชมป์โลกมวย ONE ร่วมเป็นวิทยากร รวมทั้งจัดให้มีการปฐมนิเทศผู้เข้าร่วมทดสอบมาตรฐานฝีมือแรงงานแห่งชาติ สาขาผู้ฝึกสอนมวยไทย  ทดสอบภาคความรู้ (ข้อเขียน) มาตรฐานฝีมือแรงงานแห่งชาติ สาขาผู้ฝึกสอนมวยไทย จำนวน 21 คน  โชว์นาฏยุทธมวยไทย  จัดแฟชั่นโชว์มวยไทย โดยดีไซเนอร์จากไทยและจีน เพื่อให้ผู้เข้าร่วมกิจกรรมได้ซึมซับเข้าใจถึงวัฒนธรรมไทยได้มากขึ้นอีกด้วย นับเป็นส่วนหนึ่งในการขับเคลื่อนนโยบายของรัฐบาลในการสร้างซอฟต์พาวเวอร์ของประเทศ นอกจากนี้สำนักงานคณะกรรมการกีฬามวย กกท. ยังได้มีการมอบโล่เกียรติยศ พร้อมใบประกาศนียบัตรและป้ายรับรองจาก สำนักงานคณะกรรมการกีฬามวย การกีฬาแห่งประเทศไทย โดยกระทรวงการท่องเที่ยวและกีฬา ให้แก่ยิมมวยไทย ที่ผ่านเกณฑ์มาตรฐานการตรวจสอบค่ายมวยไทยในต่างประเทศอีกด้วย นายทนุเกียรติ จันทร์ชุม กล่าวว่า ขอบคุณรัฐบาลที่เล็งเห็นความสำคัญกับกีฬามวยไทย การมามาทำโรดโชว์ครั้งนี้ ได้รับการตอบรับอย่างดี มีคนจีนสนใจเข้าร่วมในกิจกรรมนี้จำนวนมาก เพราะว่าที่จีน เป็นเป้าหทายหนึ่ง เพราะเป็นตลาดใหญ่ มียิมมวยไทยจำนวนมาก รวมถึงคนที่นี่นิยมการออกกำลังกาย จะเห็นได้ว่าทุกคนมีความสุขกับการได้เรียนรู้มวยไทย ครั้งนี้มีการอบรมครูมวยไทย ร่วมมือกับกระทรวงแรงงานรับรองมาตรฐานฝีมือแรงงาน สาขาครูผู้สอนมวยไทย และสร้างกระแส นำนักมวยไทยมาให้ความรู้ศิลปะมวยไทย เพื่อสร้างแรงบันดาลใจ คณะอนุกรรมอุตสาหกรรมด้านกีฬามวย พยายามที่จะดึงนักท่องเที่ยวที่มีความสนใจเรื่องมวยไทย มาใช้บริการค่ายมวยในประเทศไทย ซึ่งแนวทางนี้จะช่วยสร้างอุตสาหกรรมกีฬา สร้างรายได้เข้าสู่ประเทศไทยได้เป็นอย่างดี นายปรีชา ลาลุน กล่าวว่า การ Road Show Muay Thai Soft Power ครั้งนี้ เนื่องจากได้เล็งเห็นถึงความสำคัญในการพัฒนา และต้องการยกระดับมาตรฐานมวยไทย โดยเฉพาะค่ายมวยไทยในต่างประเทศ จึงได้เกิดเป็นโครงการนำร่อง ซึ่งจะจัดควบคู่กับกิจกรรม “Amazing MuayThai Master Class Global Tour 2024” โดยตั้งเป้าที่จะเข้าตรวจเยี่ยมค่ายมวยไทยในทั้ง 6 ประเทศ ที่จะเดินทางไปจัดกิจกรรมไม่ต่ำกว่าประเทศละ 10 ค่าย ซึ่งจะทำให้ค่ายมวยที่ได้รับการรับรองมีมาตรฐานตามที่ สำนักงานคณะกรรมการกีฬามวย กทท. กำหนด ได้รับความสนใจ และความน่าเชื่อถือเพิ่มมากขึ้น สำหรับการรับรองมาตรฐานค่ายมวยไทยในต่างแดน เป็นโครงการที่ กกท. ทำงานร่วมกับคณะกรรมซอฟต์พาวเวอร์ด้านมวยไทย ซึ่งจะเป็นจุดที่ทำให้คนที่จะเข้าเรียนมวยไทยในต่างประเทศ ได้มีความมั่นใจว่าได้เรียนรู้ศาสตร์มวยไทยของแท้ จากค่ายที่ได้รับการรับรองฯ ซึ่งค่ายมวยที่ได้รับการรับรองฯ จะดึงดูดครูมวยไทยที่มีไลเซนส์ ให้เดินทางมาทำงานที่ต่างประเทศได้สะดวกมากยิ่งขึ้น ขณะเดียวกันผู้ที่ผ่านการฝึกซ้อมจากค่ายมวยที่ได้รับการรับรอง สามารถ-สมรักษ์-พระจันทร์ฉาย กล่าวร่วมกันว่า รู้สึกตื่นเต้นและดีใจที่ได้เป็นส่วนหนึ่ง ที่ได้มาเผยแพร่ศิลปะแม่ไม้มวยไทยให้ชาวต่างชาติที่จีน ตั้งแต่เด็กไปจนถึงผู้ใหญ่ มีการสอนเทคนิคมวยไทยพื้นฐานที่ถูกต้อง คิดว่าชาวต่างชาติรู้จักมวยไทยอยู่แล้ว และปัจจุบันเริ่มหันมาฝึกและลงแข่งเยอะขึ้น ซึ่งคนไทยจะต้องภูมิใจที่ชาวต่างชาติให้ความสนใจในศิลปะแม่ไม้มวยไทย เราเห็นด้วยกับที่ทางรัฐบาล ที่ผลักดันมวยไทยเป็นซอฟต์พาวเวอ ร์ทำให้ชาวต่างชาติได้เรียนรู้และรู้จักมวยไทยมากยิ่งขึ้น สำหรับกิจกรรม “Master Class Road Show Muay Thai Soft Power” จะไปจัดกิจรรมต่อที่เมืองคัลการี ประเทศแคนาดา ระหว่างวันที่ 18-22 ก.ย.นี้",
     "category": "มวยไทย",
     "date": "2024-09-15T07:34:31+00:00",
     "publisher": "Dailynews",
     "url": "https://www.dailynews.co.th/news/3865860/"
}{
     "data": "เมื่อเวลา 01.00 น. วันที่ 15 ก.ย. พ.ต.อ.เกรียงศักดิ์ วงค์อุทัย ผกก.สภ.ฝาง จ.เชียงใหม่ รับแจ้งมีเหตุยิงกันมีผู้เสียชีวิต 2 ศพและบาดเจ็บสาหัสอีก 2 ราย เหตุเกิดบริเวณลานจอดรถหน้าร้านครัวหลวง หมู่ 3 บ้านเวียง อ.ฝาง จึงรุดไปยังที่เกิดเหตุพร้อมชุดสืบสวน พบว่าผู้บาดเจ็บทั้ง 4 คน ถูกนำส่ง รพ.ฝาง แล้วมีผู้บาดเจ็บทนพิษบาดแผลไม่ไหวสิ้นใจตายไป 2 ราย ที่เหลือ 2 ราย บาดเจ็บสาหัส ในเบื้องต้นทราบว่ากลุ่มผู้เสียชีวิตและบาดเจ็บ ได้เข้าไปเที่ยวในผับแล้วเกิดมีปากเสียงกับชายนักเที่ยวคนหนึ่งซึ่งเป็นขาใหญ่ในพื้นที่ ทำให้เสียหน้าต่อสาวๆ ที่ไปด้วย เพราะเดินไปชนไหล่กัน ซึ่งขณะที่ผู้เสียชีวิตและบาดเจ็บ ได้พากันเดินออกมาสูบบุหรี่ข้างนอก ก่อนที่ขาใหญ่หรือคนร้ายจะเดินออกมาเอาปืนที่รถแล้วกระหน่ำยิงใส่ จากนั้นได้หลบหนีไป ต่อมาทราบผู้เสียชีวิต 2 ราย ชื่อ นาย Sai Kaung Khan หรือนายจาย อายุ 23 ปี  และนายภัทรศัย  นักไร่ อายุ 36 ปี ส่วนผู้บาดเจ็บ 2 ราย ชื่อ นายกันตินันท์  กองชัย อายุ 36 ปี ถูกยิงที่ขา  และนายวิชัย  ขันแก้ว อายุ 37 ปี ถูกยิงที่ปาก ทั้งหมดเป็นชาวบ้านใน อ.แม่อาย จ.เชียงใหม่ สำหรับผู้ต้องหา คาดว่าอาจจะเป็นนายต๋า (ไม่ทราบชื่อและนามสกุลจริง) ใช้เฟซบุ๊กชื่อ “พ่อบ้าน ใจกล้า” เป็นชาวบ้านหนองไผ่ หมู่15 ต.ม่อนปิ่น อ.ฝาง จ.เชียงใหม่ ซึ่งทางเจ้าหน้าที่พอรู้ตัวแล้วจะได้ติดตามจับกุมต่อไป",
     "category": "อาชญากรรม",
     "date": "2024-09-15T07:37:17+00:00",
     "publisher": "Dailynews",
     "url": "https://www.dailynews.co.th/news/3865756/"
}{
     "data": "เมื่อวันที่ 15 ก.ย. รัฐบาลเปิดแพลตฟอร์มออนไลน์ สำหรับให้ประชาชนในพื้นที่ประสบอุทกภัยที่ต้องการความช่วยส่งข้อความขอความช่วยเหลือได้ที่ “แพลตฟอร์ม HelpT” โดยแอดไลน์ @HelpT ซึ่งพร้อมรับแจ้งเหตุฉุกเฉินและให้ความช่วยเหลือตลอด 24 ชั่วโมง อีกทั้งสามารถโทรฯ สายด่วนอุทกภัย 67 ปภ. 1784 แพทย์ฉุกเฉิน 1669 ทางหลวง 1586 การไฟฟ้า 1129 ตำรวจ 191 และศูนย์บรรเทาสาธารณภัยกองทัพบก สำหรับอีสานตอนบน 044-245-946",
     "category": "การเมือง",
     "date": "2024-09-15T07:45:01+00:00",
     "publisher": "Dailynews",
     "url": "https://www.dailynews.co.th/news/3865791/"
}{
     "data": " เมื่อเวลา 10.30 น. วันที่ 15 ก.ย. ร.ต.ท.ณัฐวัตร ละดาวัลย์ รอง สว.(สอบสวน) สภ.เมืองอุดรธานี ได้รับแจ้งว่ามีคนตายอยู่ในบ้านพักหลายวัน จนส่งกลิ่นเหม็นเน่าออกมานอกบริเวณบ้าน เหตุเกิดอยู่ในบ้านพัก บ้านจัดสรรแห่งหนึ่ง ในเขตเทศบาลนครอุดรธานี หลังรับแจ้งจึงรุดไปตรวจสอบพร้อมเจ้าหน้าที่ ที่เกิดเหตุเป็นบ้านปูนสองชั้น มีรั้วรอบขอบชิด เบื้องต้นญาติและเพื่อนบ้าน ได้ช่วยกันงัดประตูเข้าไปตรวจสอบภายในบ้าน ที่บริเวณพื้นด้านในโถงบ้าน พบศพนายธนกฤต อุดมวัฒนะ อายุ 60 ปี ชาว ต.พันดอน อ.กุมภวาปี จ.อุดรธานี เจ้าของบ้านที่เกิดเหตุ นอนหงายเปลือยกาย สภาพเน่าจนผิวดำคล้ำ มีเลือดไหลนองพื้นนานหลายวันจนเป็นสีดำ ศีรษะหันไปทางหน้าประตู เท้าหันไปทางขึ้นบันไดชั้น 2 ตามร่างกายไม่มีร่องรอยการถูกทำร้าย ในบ้านและนอกบ้านไม่ร่องรอยการต่อสู้ คาดว่าเสียชีวิตมาแล้วไม่ต่ำกว่า 1 สัปดาห์ โดยนายอัมพร อุดมวัฒนะ อายุ 87 ปี พ่อคนตาย ที่เดินทางมาที่เกิดเหตุ ได้จุดธูปเรียกดวงวิญญาณลูกชายกลับบ้านเกิดด้วยความโศกเศร้า นางสุวรรณณี ยางนอก อายุ 45 ปี เพื่อนบ้าน เล่าว่า ที่บริเวณบ้านได้กลิ่นเหม็นเน่ามาหลายวันแล้ว ตอนแรกคิดว่าเป็นกลิ่นเหม็นยางจากโรงงานยางแท่งที่อยู่ห่างไปประมาณ 10 กม. เมื่อเช้านี้สามีออกมาล้างรถอยู่บ้าน ก็ได้กลิ่นเหม็นเน่าอย่างรุนแรง คิดไปอีกว่าเป็นกลิ่นจากถังขยะหน้าบ้าน จึงได้ทำการล้างถังขยะ แต่กลิ่นก็ยังไม่หาย เป็นจังหวะที่ญาติของคนตายมาที่บ้านหลังดังกล่าว จึงพากันเข้าไปดูในบ้าน เดินรอบบ้านก็ไม่เห็นใคร ไฟหน้าบ้านและนอกบ้านก็เปิดอยู่ พองัดประตูเข้าไปก็ได้กลิ่นเหม็นฟุ้งกระจายออกมาทันที และเห็นศพคนตาย จึงรีบแจ้งเจ้าหน้าที่ “ที่ผ่านมาคนตายอยู่บ้านหลังนี้คนเดียว เคยเห็นมีภรรยามาอยู่ด้วย แต่ก็ไม่เห็นนานแล้ว คนตายไม่ค่อยสุงสิงกับใคร ทราบแค่ว่าป่วยเป็นโรคเส้นเลือดในสมองตีบ คนตายเคยเลี้ยงหมาไว้ 1 ตัว เมื่อเขาเปิดประตูบ้านออกไปทำธุระ หมาก็จะวิ่งเข้ามาในบ้านตน ซึ่งก็ไม่ได้ยินเสียงหมาเห่ามานานแล้ว แล้วก็ไม่เห็นคนตายมาสักพักเช่นกัน ตอนแรกก็ไม่คิดว่าเขาจะตายในบ้าน พอรู้ว่าเกิดเหตุตนตกใจและขนลุกมาก เพราะตอนเดินเข้าในบริเวณบ้าน กลิ่นเหม็นเหมือนช่วงหลายวันที่ผ่านมา คิดว่าเขาคงจะมาสื่อสารให้รู้ ว่าเขาตายในบ้าน เป็นกลิ่นเหม็นที่ได้กลิ่นมาตลอดหลายวันที่ผ่านมา และ 2–3 วันก่อนช่วงประมาณตี 2 จะได้ยินเสียงคนเรียก เสียงคุยกันอยู่หน้าบ้าน คิดแล้วยังขนหัวลุกไม่หาย” นางสุมารัตน์ อุดมวัฒนะ อายุ 54 ปี น้องสาวคนตาย เล่าว่า พี่ชายมีอาชีพขายตรง เลิกกับภรรยาอยู่บ้านหลังนี้คนเดียว ลูกสาว 2 คนก็ทำงานอยู่กรุงเทพฯและต่างประเทศ ที่ผ่านมาพี่ชายจะติดต่อกับตนทางไลน์ พูดคุยกันทุกเดือน และหากจะหายไปก็ไม่เกิน 1 อาทิตย์ จะโทรฯ ติดต่อกลับมา เพิ่งอวยพรวันเกิดพี่ชายไปเมื่อวันที่ 23 สิงหาคมที่ผ่านมา เขาก็ยังอ่านข้อความและโทรฯกลับมาอยู่ ก่อนวันเกิดพี่ชายก็ยังไปหาพ่อที่บ้าน อ.กุมภวาปี ยังอุ่นใจอยู่ว่าพี่ชายยังอยู่สุขสบายดี “ตนเอะใจอยู่ว่าทำไมติดต่อพี่ชายไม่ได้มา 1 สัปดาห์แล้ว ญาติคนอื่นโทรฯ ไปก็ไม่รับ ข้อความก็ไม่อ่าน ตั้งใจว่าหลังวันที่ 25 กันยายน หลังได้เงินดิจิทัลจะมาที่บ้านหลังนี้ แต่ลูกสาวพี่ชายโทรฯ มาหาบอกว่าเป็นห่วงพ่อ ติดต่อพ่อไม่ได้หลายวันแล้ว วันนี้จึงชวนญาติคนอื่นและพ่อมาด้วย เพราะรู้สึกใจไม่ดี เมื่อมาถึงแล้ว เปิดบ้านเข้าไป จนได้กลิ่นเหม็นเน่าก็รู้ทันทีว่าพี่เสียชีวิตแน่นอนแล้ว พี่ชายป่วยเป็นโรคเส้นเลือดในสมองตีบมานาน ถามไถ่อาการป่วยกันเป็นประจำ แต่ก็ได้รับข่าวร้ายจนได้” เบื้องต้นคาดว่าผู้ตายมีอาการโรคประจำตัวกำเริบ ขณะเกิดเหตุอยู่ลำพังในบ้าน ไม่มีใครพบเห็น ช่วยเหลือตัวเองไม่ได้จนเสียชีวิตในที่สุด ญาติไม่ติดใจในสาเหตุการเสียชีวิต จึงมอบศพให้อาสากู้ภัยฯ นำไปเก็บรักษาไว้ที่โรงพยาบาลศูนย์อุดรธานี เพื่อชันสูตรศพอย่างละเอียดอีกครั้ง และจะมอบศพให้ญาตินำไปบำเพ็ญกุศลตามประเพณี ที่บ้านเกิดใน อ.กุมภวาปี จ.อุดรธานี ต่อไป",
     "category": "ทั่วไทย",
     "date": "2024-09-15T07:45:28+00:00",
     "publisher": "Dailynews",
     "url": "https://www.dailynews.co.th/news/3865850/"
}{
     "data": "สำนักข่าวต่างประเทศรายงานจากกรุงวอร์ซอ ประเทศโปแลนด์ เมื่อวันที่ 15 ก.ย. ว่าอิทธิพลของพายุไซโคลนบอริสยังคงสร้างความเสียหายเป็นวงกว้าง ให้แก่หลายประเทศทางตอนกลาง และตะวันออกของทวีปยุโรป ตั้งแต่วันพฤหัสบดีที่ผ่านมา มีการยืนยันผู้เสียชีวิตอย่างน้อย 4 รายในโรมาเนีย อย่างน้อย 1 รายในโปแลนด์ และสาธารณรัฐเช็กยืนยันผู้สูญหายอย่างน้อย 4 คน ขณะที่ภูมิภาคหลายแห่งในออสเตรีย สาธารณรัฐเช็ก ฮังการี โรมาเนีย โปแลนด์ และสโลวาเกีย เผชิญกับน้ำท่วมสูงและกระแสลมแรง ประธานาธิบดีเคลาส์ โยฮันนิส แห่งโรมาเนีย กล่าวว่า ภัยธรรมชาติที่เกิดขึ้นในประเทศ และอีกหลายพื้นที่ของยุโรป สะท้อนผลกระทบร้ายแรงระลอกล่าสุด จากภาวะความเปลี่ยนแปลงของสภาพอากาศโลก ซึ่งทวีปยุโรปได้รับผลกระทบด้วยอย่างหลีกเลี่ยงไม่ได้ และเรียกร้องให้ทุกภาคส่วนยกระดับความร่วมมือ เพื่อเตรียมความพร้อมรับมือกับภาวะสภาพอากาศแปรปรวน ที่จะเกิดขึ้นอีกในอนาคต ทั้งนี้ สโลวาเกียซึ่งเป็นประเทศเพื่อนบ้านที่อยู่ไม่ห่างจากโรมาเนียมากนัก ประกาศสถานการณ์ฉุกเฉินจากสภาพอากาศเลวร้าย ในกรุงบราติสลาวา ขณะที่รัฐบาลออสเตรียเตือนประชาชนให้หลีกเลี่ยงการออกนอกเคหสถานหากไม่จำเป็น และเพิ่มความระมัดระวังกับการดำเนินชีวิตในช่วงสุดสัปดาห์ เนื่องจากกระแสลมที่มีความรุนแรงถึง 146 กิโลเมตรต่อชั่วโมง และมีการประกาศให้พื้นที่บางส่วนทางตะวันออกเฉียงเหนือของประเทศ เป็นพื้นที่ภัยพิบัติด้วย. เครดิตภาพ : AFP",
     "category": "ต่างประเทศ",
     "date": "2024-09-15T07:48:00+00:00",
     "publisher": "Dailynews",
     "url": "https://www.dailynews.co.th/news/3865840/"
}{
     "data": "เมื่อวันที่ 15 ก.ย. 67 เวลา 09.45 น. ที่กองบัญชาการป้องกันและบรรเทาสาธารณภัยแห่งชาติ (บกปภ.ช.) กรมป้องกันและบรรเทาสาธารณภัย นายอนุทิน ชาญวีรกูล รองนายกรัฐมนตรี และรมว.มหาดไทย (มท.) ในฐานะประธาน บกปภ.ช. เป็นประธานการประชุมติดตามสถานการณ์อุทกภัยและการให้ความช่วยเหลือประชาชนผู้ประสบภัยและแนวโน้มสถานการณ์ โดยมี น.ส.ศุภมาส อิศรภักดี รมว.การอุดมศึกษา วิทยาศาสตร์ วิจัยและนวัตกรรม (อว.) ดร.ธีรรัตน์ สำเร็จวาณิชย์ รมช.มหาดไทย ปลัดกระทรวงทั้ง 20 กระทรวง ผู้ว่าราชการจังหวัดทุกจังหวัด กรมป้องกันและบรรเทาสาธารณภัย (ปภ.) กรมอุตุนิยมวิทยา (อต.) สถาบันสารสนเทศทรัพยากรน้ำ (สสน.) สำนักงานพัฒนาเทคโนโลยีอวกาศและภูมิสารสนเทศ (จิสด้า) สำนักงานทรัพยากรน้ำแห่งชาติ (สทนช.) กรมชลประทาน (ชป.) และผู้บริหารกระทรวง อว. และ มท. เข้าร่วม นายอนุทิน กล่าวว่า ขณะนี้จะมีการจัดตั้งหน่วยงานที่จะเป็นศูนย์กลางในการกระจายข้อมูลข่าวสารต่างๆ ให้กับหน่วยงานที่เกี่ยวข้อง เพื่อจะบูรณาการการทำงานร่วมกันให้เกิดประสิทธิภาพสูงสุดในการติดตามแก้ปัญหาสถานการณ์อุทกภัยและการให้ความช่วยเหลือประชาชนว่าจะมีการป้องกัน เยียวยาอย่างไรเพื่อทำให้พี่น้องประชาชนที่อยู่ในพื้นที่ประสบภัยเกิดความปลอดภัยมากที่สุดทั้งชีวิตและทรัพย์สิน โดยรัฐบาลมีความห่วงใยและติดตามสถานการณ์อย่างใกล้ชิด หลายหน่วยงานได้ระดมกำลังเข้าไปช่วยเหลือประชาชนในพื้นที่ที่ได้รับผลกระทบ ดังนั้นเพื่อให้การเตรียมการรับมือและเผชิญเหตุเป็นไปอย่างมีประสิทธิภาพกระทรวงมหาดไทยจึงได้ร่วมกับกระทรวง อว.จัดตั้งวอร์รูม (War Room) เพื่อทำการสื่อสารข้อมูลเกี่ยวกับสถานการณ์น้ำในพื้นที่ซึ่งมีความเสี่ยงต่ออุทกภัย ทั้งการคาดการณ์ การแจ้งเตือน เพื่อให้ทั้งผู้ปฏิบัติงานในพื้นที่และประชาชนได้รับข้อมูลที่ถูกต้อง ชัดเจน เตรียมการรับมือและเผชิญเหตุได้อย่างมีประสิทธิภาพและเห็นข้อมูลไปในทิศทางเดียวกัน ซึ่งจะช่วยลดความสูญเสียและผลกระทบต่อประชาชนในพื้นที่ให้ได้มากที่สุด ด้าน น.ส.ศุภมาส กล่าวว่า ตนได้รับมอบหมายจากนายอนุทิน ให้เตรียมความพร้อมในการสนับสนุนภารกิจของทางรัฐบาล ซึ่งเป็นหน้าที่ของทุกกระทรวงในการรับมือกับสถานการณ์น้ำท่วม ภัยแล้ง เพื่อช่วยเหลือประชาชน โดยกระทรวง อว.ได้ใช้เทคโนโลยี นวัตกรรม ทรัพยากรธรรมชาติต่างๆ และเครือข่าย เพื่อสนับสนุนแก้ไขปัญหาและรองรับสถานการณ์ต่างๆ โดยได้เชื่อมโยงการทำงานร่วมกับศูนย์เตือนภัยพิบัติแห่งชาติ ซึ่งแผนการดำเนินงานที่ผ่านมา ได้มีการเปิดวอร์รูมที่กระทรวง อว.เมื่อวันที่ 26 ส.ค.ที่ผ่านมา แล้ววันนี้เราได้ย้ายวอร์รูมมาอยู่ที่กระทรวงมหาดไทย เพื่อจะได้รวมศูนย์อยู่ที่เดียวเพื่อจะได้บูรณาการแก้ไขปัญหาน้ำท่วม โดยสถาบันสารสนเทศทรัพยากรน้ำ (สสน.) จะเปิดระบบข้อมูล Thai Water real time ในห้องบัญชาการของกรมป้องกันและบรรเทาสาธารณภัย นอกจากนี้ ได้มอบหมายให้มหาวิทยาลัยต่างๆ กว่า 150 แห่งทั่วประเทศ เป็น อว.ส่วนหน้าจัดตั้งศูนย์ปฏิบัติการประจำจังหวัดเพื่อช่วยเหลือประชาชนในพื้นที่ที่ประสบภัย โดยทำงานร่วมกับส่วนท้องถิ่นของกระทรวงมหาดไทยรวมทั้งตำรวจ ทหารในพื้นที่ โดยการทำงานของกระทรวง อว.มี 3 เฟสด้วยกัน คือ 1.การเฝ้าระวังน้ำท่วม 2.การให้ความช่วยเหลือระหว่างน้ำท่วม และ 3.การฟื้นฟูหลังน้ำลด น.ส.ศุภมาส กล่าวต่อว่า นอกจากนี้ ตนได้สั่งการให้ทุกหน่วยงานของกระทรวง อว.สนับสนุนการทำงานของวอร์รูม (War Room) ที่จัดตั้งร่วมกับระหว่างกระทรวงมหาดไทยกับกระทรวง อว. โดยสถาบันสารสนเทศทรัพยากรน้ำ หรือ สสน.จะทำหน้าที่รวบรวม เชื่อมโยง บูรณาการและวิเคราะห์ข้อมูลน้ำและภูมิอากาศที่มีผลกระทบต่อน้ำ พร้อมนำรถโมบายเคลื่อนที่ไปในทุกจังหวัดเพื่อติดตามสภาพอากาศและสถานการณ์น้ำปัจจุบันแบบ real time เช่น เส้นทางพายุ ภาพถ่ายดาวเทียม ข้อมูลฝนตกในพื้นที่ เป็นต้น รวมทั้งข้อมูลการคาดการณ์สถานการณ์น้ำ แบบจำลองชี้เป้าพื้นที่เสี่ยงโดยจะรายงานผ่านเว็บไซต์และแอปพลิเคชันต่างๆ เช่น เว็บไซต์คลังข้อมูลน้ำแห่งชาติ เป็นข้อมูลภาพรวมประเทศ เว็บไซต์ศูนย์ข้อมูลน้ำจังหวัด เป็นข้อมูลแยกรายจังหวัด และ Mobile Application ThaiWater สำหรับประชาชนทั่วไป ใช้งานได้ง่าย  ขณะที่สำนักงานพัฒนาวิทยาศาสตร์และเทคโนโลยีแห่งชาติ (สวทช.) ได้นำแอปพลิเคชัน Traffy Fondue น้ำท่วมและระบบเตือนภัย Tanpibut (ทันพิบัติ)  และที่สำคัญได้มีการเพิ่มอีกช่องทางหนึ่งคือการรับเรื่องร้องทุกข์ในส่วนของน้ำท่วม นอกจากนั้นยังมีระบบติดตามสถานการณ์น้ำท่วมจากข้อมูลดาวเทียมแสดงพื้นที่น้ำท่วม น้ำล้นตลิ่งและพื้นที่เสี่ยงน้ำท่วมของสำนักงานพัฒนาเทคโนโลยีอวกาศและภูมิสารสนเทศ (จิสด้า) และยังได้นำเทคโนโลยีพร้อมใช้ เช่น โดรนสำรวจ โดรนประชาสัมพันธ์ โดรนช่วยเหลือชีวิต โดรนส่งสิ่งของช่วยเหลือ เรือกู้ภัย เรือ Wi-Fi เรือสกู๊ตเตอร์ เครื่องนอน เครื่องกรองน้ำ เป็นต้น ที่จะเข้าไปช่วยประชาชน “วันนี้กระทรวง อว.ได้ร่วมกับมหาดไทยจัดตั้งวอร์รูมขึ้นมาเพื่อสื่อสารข้อมูลสถานการณ์น้ำแบบบูรณาการ โดยกระทรวง อว.มีหน้าที่เตรียมข้อมูล แปลข้อมูล สนับสนุนระบบข้อมูล เทคโนโลยี และนวัตกรรมเพื่อการติดตามสถานการณ์น้ำและส่งต่อให้กับหน่วยงานที่เกี่ยวข้อง เพื่อสื่อสารไปยังองค์กรส่วนท้องถิ่น นอกจากนั้นยังมีเว็บไซต์ Thai Water.net เพื่อติดตามและรายงานสถานการณ์น้ำสำหรับวิเคราะห์ เพื่อวางแผน ตัดสินใจแก้ไขปัญหาในพื้นที่” น.ส.ศุภมาส กล่าว",
     "category": "การศึกษา-ศาสนา",
     "date": "2024-09-15T07:53:38+00:00",
     "publisher": "Dailynews",
     "url": "https://www.dailynews.co.th/news/3865918/"
}{
     "data": "เมื่อวันที่ 15 ก.ย. พ.ท.หญิงปวีณา ศรีบัวชุม ผู้ช่วยโฆษกกองทัพบก กล่าวว่า กองทัพบกเดินหน้าช่วยเหลือประชาชนที่ได้รับผลกระทบจากอุทกภัยอย่างต่อเนื่อง ล่าสุดสถานการณ์น้ำจากแม่น้ำโขงสูงกว่าระดับวิกฤติ ล้นตลิ่ง และเกิดน้ำท่วมฉับพลันเข้าท่วมบ้านเรือนประชาชนกว่า 1 000 หลังคาเรือน และพื้นที่ทางการเกษตรกว่า 700  ไร่ ในพื้นที่ อ.ปากชม จ.เลย  และอ.สังคม อ.ศรีเชียงใหม่ อ.โพนพิสัย อ.รัตนวาปี อ.ท่าบ่อ อ.เมือง จ.หนองคาย พ.ท.หญิงปวีณา  กล่าวต่อว่า กองทัพบก โดยหน่วยเฉพาะกิจกรมทหารพรานที่ 21 จัดกำลังพลเข้าช่วยเหลือประชาชนอย่างเร่งด่วน โดยช่วยยกสิ่งของขึ้นที่สูง อพยพประชาชน ผู้สูงอายุ เด็ก และผู้ป่วยติดเตียงไปยังพื้นที่ปลอดภัย พร้อมวางแนวกระสอบทราย เพื่อป้องกันไม่ให้น้ำทะลักเข้าท่วมบ้านเรือน นอกจากนี้ ในพื้นที่ อ.เมือง และ อ.ท่าบ่อ จ.หนองคาย กองพลทหารราบที่ 3 โดย กองพันทหารที่ 3 กรมทหารราบที่ 13 ได้จัดกำลังพลช่วยเหลือประชาชนที่ได้รับผลกระทบจากอุทกภัย โดยเร่งขนย้ายสิ่งของขึ้นที่สูง กรอกกระสอบทรายและวางเป็นแนวป้องกันมวลน้ำเข้าท่วม บริเวณพระธาตุหล้าหนอง ในพื้นที่ อ.เมือง จ.หนองคาย และบ้านเรือนประชาชนโดยรอบอย่างเร่งด่วน นอกจากนี้ กองทัพบกจัดกำลังพลชุดหมอเดินเท้ามอบยาและเวชภัณฑ์ และช่วยปฐมพยาบาลเบื้องต้นให้กับประชาชนที่ได้รับบาดเจ็บ พร้อมจัดรถครัวสนามเพื่อประกอบอาหารกล่องปรุงสุกให้กับผู้ประสบอุทกภัย พ.ท.หญิงปวีณา กล่าวอีกว่า ทั้งนี้ ปัจจุบันสถานการณ์น้ำในพื้นที่ภาคตะวันออกเฉียงเหนือยังคงอยู่ในระดับวิกฤติ ระดับน้ำเพิ่มสูงขึ้นอย่างต่อเนื่องและรวดเร็ว กองทัพบกยังคงเฝ้าระวังและติดตามสถานการณ์น้ำในพื้นที่อย่างต่อเนื่อง พร้อมจัดเตรียมกำลังพลและยุทโธปกรณ์เข้าช่วยเหลือประชาชนอย่างเต็มศักยภาพ.",
     "category": "การเมือง",
     "date": "2024-09-15T07:59:09+00:00",
     "publisher": "Dailynews",
     "url": "https://www.dailynews.co.th/news/3865808/"
}{
     "data": "เมื่อวันที่ 15 ก.ย. นายอรรถพร ศรีเหรัญ ผอ.องค์การสวนสัตว์แห่งประเทศไทย ในพระบรมราชูปถัมภ์ กล่าวถึงกระแสของลูกฮิปโปแคระ “หมูเด้ง” ขวัญใจโซเชียลที่ทำให้มีนักท่องเที่ยวเดินทางไปเที่ยวสวนสัตว์เปิดเขาเขียว อ.ศรีราชา จ.ชลบุรี จำนวนมาก ว่า บรรยากาศการท่องเที่ยวสวนสัตว์เขาเขียวในช่วงวันหยุดเสาร์-อาทิตย์นี้ ถือว่าจัดระเบียบได้ดี ล่าสุดวันนี้มีนักท่องเที่ยวขับรถมารออย่างหนาแน่น ตั้งแต่สวนสัตว์ยังไม่เปิด โดยเมื่อวันที่ 14 ก.ย.ที่ผ่านมา มีจำนวนนักท่องเที่ยวเข้าเยี่ยมชมสวนสัตว์เขาเขียวกว่า 1.2 หมื่นคน จากปกติช่วงวันหยุดเสาร์-อาทิตย์ จะมีนักท่องเที่ยวประมาณ 4 000-5 000 คน ถือว่าจำนวนนักท่องเที่ยวเพิ่มขึ้นถึง 3 เท่าตัว โดยแบ่งรอบให้เยี่ยมชมหมูเด้งได้กลุ่มละ 3-5 นาที  และตามเส้นทางนักท่องเที่ยวยังจะได้เจอฮิปโปแม่มะลิ ขาหมู และหมูตุ๋นพี่ชายของหมูเด้งด้วย ทั้งนี้หากเป็นไปได้ขอให้มาเที่ยวชมในวันธรรมดาเพื่อหลีกเลี่ยงความแออัด นายอรรถพร กล่าวว่า กระแสหมูเด้งในช่วงนี้ยังส่งผลดีไปยังสวนสัตว์อื่นๆ ทั่วประเทศด้วย เพราะเรามีฮิปโปอยู่ในสวนสัตว์เกือบทุกแห่ง  โดยเฉพาะที่อุบลราชธานี และขอนแก่น  ที่มีลูกฮิปโปแคระ คากิ และด้วงมะพร้าว ที่เป็นพี่น้อง และเป็นหลานของหมูเด้ง ซึ่งสวนสัตว์อื่นก็ได้รับกระแสตอบรับดีมีประชาชนเข้าไปเยี่ยมชมจำนวนมากด้วย นายอรรถพร กล่าวต่อไปว่า ทั้งนี้การเข้าเยี่ยมชมสัตว์ในสวนสัตว์ เราจะได้เห็นสิ่งที่เรียกว่าสตรีทโชว์ หรือวิธีการเลี้ยงสัตว์ที่มีพี่เลี้ยงอยู่ด้วยกัน เช่น ต่อไปจะได้เห็นพี่เลี้ยงอาบน้ำให้แรด เป็นต้น ซึ่งจะขยายผลไปยังสวนสัตว์อื่นๆ เช่นกัน  นอกจากนั้นในเดือนหน้าสวนสัตว์เขาเขียวจะมีการเปิดตัวเซเลบตัวใหม่ คือครอบครัวสลอธ เพราะขณะนี้เรามีสลอธตัวเดียวคือปู่แฟลช  ตอนนี้เราได้สลอธหนุ่มสาวมาใหม่ ซึ่งถ้าเข้าคู่กับปู่แฟลชได้ก็ให้คู่กับปู่แฟลช และจะมีการจัดงานแต่งให้ด้วย เพื่อให้มีการขยายพันธุ์เพิ่มเติม และให้ความรู้กับผู้คนได้ โดยสวนสัตว์เขาเขียวกำลังอยู่ระหว่างทำบ้านใหม่ที่จะเป็นเรือนหอให้คู่รักสลอธ ผอ.องค์การสวนสัตว์ฯ กล่าวว่า ส่วนความเป็นห่วงว่าคนมาเที่ยวเยอะจะเป็นการรบกวนสัตว์โดยเฉพาะลูกฮิปโปหมูเด้งเกินไปหรือไม่นั้น ในส่วนของฮิปโปไม่ถูกรบกวนอยู่แล้ว เพราะเขาก็อยู่ในพื้นที่ของเขา แต่ก็ขอว่าอย่าสาดน้ำหรือขว้างปาสิ่งของใส่สัตว์ แต่ถ้าทำร้ายจนสัตว์บาดเจ็บ ล้มตาย หรือทำให้สัตว์ตกใจ จนวิ่งชนกรงตาย ซึ่งเกิดขึ้นได้ยาก แต่ก็ต้องขอเตือนไว้ก่อน หากเกิดกรณีเช่นนี้ต้องมีการดำเนินการทางกฎหมาย เพราะสัตว์เป็นทรัพย์สินของราชการ ถ้ารบกวนไม่มากก็ห้ามปรามตักเตือน และต้องใช้พลังอื่นร่วมกดดันด้วย แต่เชื่อว่าผู้ที่มาชมสัตว์ในสวนสัตว์มีความเมตตาในจิตใจอยู่แล้ว “การที่หมูเด้งเป็นข่าวโด่งดังไปทั่วโลก ต้องบอกว่าเราไม่ได้ลงทุนอะไรมากมาย เราแค่สร้างความน่ารัก ดีกว่าเอาอะไรออกไปโชว์ ถือเป็นโอกาสดีที่ทำให้คนรู้จักสวนสัตว์ไทย ที่เป็นพื้นที่สร้างความสุข  มีการบริหารจัดการ การดูแลสวัสดิภาพสัตว์ที่ดี และมีความเหมาะสมไปสู่สายตาชาวโลก” นายอรรถพรกล่าว. ขอบคุณภาพจากเฟซบุ๊กขาหมูแอนด์เดอะแก๊ง ",
     "category": "การเมือง",
     "date": "2024-09-15T08:05:15+00:00",
     "publisher": "Dailynews",
     "url": "https://www.dailynews.co.th/news/3865875/"
}{
     "data": "เมื่อวันที่ 15 ก.ย. ที่กรมป้องกันและบรรเทาสาธารณภัย นายอนุทิน ชาญวี​รกูล​ รองนายกรัฐมนตรี และรมว.มหาดไทย ในฐานะ ผู้บัญชาการป้องกัน และบรรเทาสาธารณภัยแห่งชาติ แถลงภายหลังเป็นประธานการประชุม กองบัญชาการป้องกันและบรรเทาสาธารณภัยแห่งชาติ (บกปภ.ช.) เพื่อติดตามสถานการณ์อุทกภัย และการให้ความช่วยเหลือประชาชน ที่ประสบอุทกภัยในพื้นที่ภาคเหนือ ภาคตะวันออกเฉียงเหนือ และภาคกลาง ว่าวันนี้เป็นการเปิดกองบัญชาการฯ ตามอำนาจหน้าที่ของ พ.ร.บ.ป้องกันและบรรเทา สาธารณภัยปี 2550 และแผนเผชิญเหตุอุทกภัย เพราะสถานการณ์ขณะนี้ เป็นสถานการณ์ที่เราประมาทไม่ได้ และพยายามเต็มที่ที่จะประคับประคองสถานการณ์ เพื่อไม่ให้เกิดความเสียหายแก่ประชาชนในวงกว้าง ยืนยันว่ารัฐบาล ภายใต้การสั่งการของ น.ส.แพทองธาร ชินวัตร นายกรัฐมนตรี เรามีความพร้อมให้ความช่วยเหลือความเดือดร้อนของประชาชนอย่างเต็มที่ มีการบูรณาการความช่วยเหลือของทุกกระทรวงหน่วยงาน เข้าไปในพื้นที่เพื่อให้การช่วยเหลือประชาชน มีการจัดตั้งหน่วยงานประจำพื้นที่ต่างๆ ให้เกิดความคล่องตัวในการสั่งงานดำเนินการหากมีสถานการณ์ที่เป็นการฉุกเฉิน และจัดตั้งให้ส่งข้อมูลข่าวสารร่วมกันเพื่อที่จะได้วางแผนและดำเนินการ ไม่ให้เกิดความซ้ำซ้อนและไม่สิ้นเปลืองทรัพยากร นายอนุทิน กล่าวว่า เพื่อให้การเตรียมการรับมือและเผชิญเหตุเป็นไปอย่างมีประสิทธิภาพ กระทรวงมหาดไทย ได้ร่วมกับกระทรวงการอุดมศึกษา วิทยาศาสตร์ วิจัยและนวัตกรรม จะดำเนินการเชื่อมโยงวอร์รูม (War Room) ศูนย์ปฏิบัติการสถานการณ์น้ำท่วม อว. กับกองบัญชาการป้องกันและบรรเทาสาธารณภัยแห่งชาติ เพื่อร่วมคาดการณ์ ประสานการแจ้งเตือนสถานการณ์ให้ผู้ปฏิบัติงานในพื้นที่และประชาชนได้รับทราบข้อมูลที่รวดเร็วถูกต้อง ชัดเจน และเป็นเอกภาพ รวมไปถึงการสื่อสารความเสี่ยงเกี่ยวกับข้อมูลสถานการณ์น้ำไปยังพื้นที่เสี่ยงได้ตรงเป้าหมายและทันต่อสถานการณ์ ซึ่งจะลดความสูญเสียและผลกระทบต่อประชาชนในพื้นที่ให้ได้มากที่สุด นายอนุทิน กล่าวว่า ที่ประชุมวันนี้ได้มีการเตรียมการ มอบหมายความรับผิดชอบรวมถึงผู้ที่จะต้องช่วยให้การป้องกันทั้ง สทนช. และ กรมชลประทาน ส่วนบรรเทาสาธารณภัยคือกระทรวงมหาดไทย จังหวัด ทหาร ตำรวจ ส่วนการเยียวยาพี่น้องประชาชน นายกรัฐมนตรีได้สั่งการให้ทางกระทรวงมหาดไทย กรมป้องกันและบรรเทาสาธารณภัยเร่งจัดทำบัญชีรวบรวม ศึกษาข้อมูลความเดือดร้อนของพี่น้องประชาชนรายหลังคาเรือนเพื่อให้รัฐบาลจะได้ออกมาตรการเยียวยาให้ความช่วยเหลือ ขณะนี้การสำรวจความเดือดร้อนของประชาชนคาดว่าจะเสร็จเรียบร้อยแล้วก่อนเสนอปลัดกระทรวงมหาดไทยลงนาม คาดว่าวันอังคารที่ 17 ก.ย. นี้จะเสนอ ครม.พิจารณาให้ความช่วยเหลือได้ทั้งหมดตามคำสั่งของนายกรัฐมนตรีต่อไป นายอนุทิน กล่าวอีกว่า ส่วนการเยียวยาทางอ้อม เช่น การไฟฟ้าส่วนภูมิภาค การประปาส่วนภูมิภาค ที่เร่งให้คณะกรรมการพิจารณาลดค่าน้ำค่าไฟให้กับพี่น้องประชาชนที่อยู่ในเขต โดยเร็วที่สุด คาดว่าภายในสัปดาห์นี้จะทราบรายละเอียด ด้านกระทรวงการอุดมศึกษา วิทยาศาสตร์ วิจัยและนวัตกรรม ได้จัดนวัตกรรมทางเทคโนโลยี เริ่มวางแผนป้องกันแชร์ข้อมูลข่าวสารตลอดจนผลิตภัณฑ์อาหาร ของยังชีพที่จะสามารถนำส่งให้พี่น้องประชาชนที่ประสบอุทกภัยได้ ในกรณีที่ติดอยู่ ไม่มีความสะดวกไม่มีน้ำไม่มีไฟจะมีอาหารสำเร็จรูปที่มีคุณค่าทางอาหารครบ ซึ่งจะเป็นส่วนเสริมเพราะแต่ละจังหวัด มีความพร้อมในการจะดำเนินการดูแลทั้งที่พักที่อยู่อาศัย ยารักษาโรคและป้องกันโรคต่างๆ แล้ว นายอนุทิน กล่าวว่า ส่วนบางจังหวัดที่คลี่คลายลง ก็ต้องเข้าไปฟื้นฟูชะล้าง เคหสถานบ้านเรือน รัฐบาลจะจัดเจ้าหน้าที่ เครื่องมือเครื่องจักรต่างๆ เข้าช่วยเหลือประชาชนเพื่อทำความสะอาดบ้านเรือนคืนสภาพให้เข้าสู่ปกติโดยเร็วที่สุด โดยย้ำว่าเครื่องไม้เครื่องมือ บุคลากร เครื่องจักรตลอดจนแผนดำเนินการ ถูกจัดตั้งขึ้นมาทุกจังหวัดรับทราบเป็นที่เรียบร้อยแล้ว จึงขอให้ความมั่นใจว่าพวกเราไม่มีทอดทิ้งพี่น้องประชาชน และมีความพร้อมที่จะเข้าไปให้ความช่วยเหลือเยียวยา เมื่อถามถึงสถานการณ์น้ำ จังหวัดหนองคายขณะนี้ นายอนุทิน กล่าวว่า หลังจากลงพื้นที่ไปเมื่อวาน มีการเตรียมพร้อมสถานการณ์ ซึ่งทราบว่าเช้านี้ระดับน้ำเพิ่มสูงขึ้นประมาณ 1 เมตร ทางพื้นที่ได้เร่งทำคันดินและพนังกั้นน้ำ เพื่อป้องกันพื้นที่เศรษฐกิจสำคัญเอาไว้ ส่วนพื้นที่ริมตลิ่ง ถือเป็นวิถีชีวิตชาวบ้านที่สามารถปรับตัวได้ แต่ทางเจ้าหน้าที่ก็เร่งเกลี่ยทางเพื่อให้น้ำสามารถระบายออกจากพื้นที่ได้สะดวก ซึ่งหากไม่มีปัญหาอะไร ก็คาดว่า สถานการณ์น้ำพื้นที่ในจังหวัดอีสาน จะไม่หนักเท่าพื้นที่ภาคเหนือ แต่จังหวัดหนองคาย นครพนม บึงกาฬ ได้มีการเตรียมพร้อมรับมือสถานการณ์ ส่วนงบประมาณในการให้ความช่วยเหลือจังหวัดเชียงใหม่และเชียงราย นายอนุทิน กล่าวว่า ทางผู้ว่าราชการจังหวัด ได้ขออนุมัติงบประมาณไปแล้ว 100 ล้านบาท โดยจังหวัดใดก็ตามที่ถูกประกาศเป็นพื้นที่ประสบภัย มีเงินทดรองเบื้องต้น 20 ล้านบาท แต่หากไม่เพียงพอ ผู้ว่าราชการจังหวัดสามารถขอขยายวงเงินโดยกรมบัญชีกลางจะเร่งดำเนินการให้ในช่วงนี้",
     "category": "การเมือง",
     "date": "2024-09-15T08:06:03+00:00",
     "publisher": "Dailynews",
     "url": "https://www.dailynews.co.th/news/3865558/"
}{
     "data": "เมื่อเวลา 12.00 น. วันที่ 15 ก.ย. ผู้สื่อข่าวรายงานว่า จากสถานการณ์ฝนตกหนักใน จ.เชียงใหม่ ติดต่อกันหลายวัน โดยล่าสุด ที่วัดพระธาตุดอยสะเก็ด พระอารามหลวง ต.เชิงดอย อ.ดอยสะเก็ด ได้เกิดองค์พระพุทธศากยมหามุนีศรีเวียงพิงค์ หรือพระพุทธไสยาสน์ปางเสวยสุข ที่มีความยาวถึง 59.99 เมตร ที่เพิ่งทำพิธีเบิกเนตร เมื่อวันที่ 12 ก.ย. ที่ผ่านมา เศียรพระได้หักบริเวณพระศอตกลงมาแตก หลังเกิดเหตุทางวัดได้นำผ้าสแลน พร้อมกั้นรั้วปิดบังไว้ และขอรบกวนทุกคนห้ามถ่ายรูป ซึ่งขณะนี้ยังไม่ได้มีการชี้แจงเรื่องใดๆ ที่เกิดขึ้น บอกแต่เพียงมีประกันและจะเร่งบูรณะ ทั้งนี้ เหตุการณ์ดังกล่าว เกิดขึ้นช่วงกลางดึกวันที่ 14 ก.ย. ที่ผ่านมา ขณะนี้ชาวบ้านในพื้นที่ต่างร่ำลือว่า อาจจะเกิดลางไม่ดี เพราะเพิ่งก่อสร้าง และมีพิธีเบิกเนตรไปไม่นาน มีบุคคลมีชื่อเสียงในจังหวัดมาร่วมงานกันมากมาย.",
     "category": "ทั่วไทย",
     "date": "2024-09-15T08:06:30+00:00",
     "publisher": "Dailynews",
     "url": "https://www.dailynews.co.th/news/3865529/"
}{
     "data": "เมื่อวันที่ 15 ก.ย. นายภูมิธรรม เวชยชัย รองนายกรัฐมนตรี และรมว.กลาโหม  เปิดเผยว่า ได้สั่งการให้กองทัพภาคที่ 2 ติดตามสถานการณ์น้ำท่วมในพื้นที่ภาคอีสานอย่างใกล้ชิด พร้อมทั้งจัดกำลังพลยุทโธปกรณ์เข้าไปช่วยเหลือประชาชนในพื้นที่ จ.หนองคาย พร้อมลำเลียงคน-สิ่งของ และสัตว์เลี้ยง ไปอยู่ในพื้นที่ปลอดภัย ขณะที่หน่วยเรือรักษาความสงบเรียบร้อยตามลำแม่น้ำโขง (นรข.)ได้เตรียมความพร้อมเพื่อเข้าไปช่วยเหลือประชาชนในพื้นที่หนองคายเช่นกัน โดยสนธิกำลังร่วมกับกองทัพภาคที่ 2 และหน่วยบัญชาการทหารพัฒนา เข้าพื้นที่จังหวัดหนองคาย เพื่อให้เข้าช่วยเหลือประชาชนที่ประสบภัย นายภูมิธรรม กล่าวต่อว่า ส่วนการให้ความช่วยเหลือประชาชนในพื้นที่ จ.เชียงราย หลังน้ำลด กองทัพภาคที่ 3 จัดกำลังเพิ่มเติมเข้าช่วยเหลือประชาชนใน อ.เมือง จ.เชียงราย พร้อมชุดเครื่องมือช่างทำความสะอาดโคลน ทั้งนี้หน่วยต่าง ๆ ของกระทรวงกลาโหมในพื้นที่ส่วนกลาง ยังได้เตรียมการให้การสนับสนุนพื้นที่ตามการร้องขออีกด้วย.",
     "category": "การเมือง",
     "date": "2024-09-15T08:09:55+00:00",
     "publisher": "Dailynews",
     "url": "https://www.dailynews.co.th/news/3865944/"
}{
     "data": "นับถอยหลังอีกเพียง 3 สัปดาห์ แฟนกีฬาการต่อสู้ทั่วโลกก็จะได้รับชมความมันแบบจัดเต็ม กับศึก ONE Fight Night 25 ที่ชูโรงด้วยศึกชิงเข็มขัดแชมป์โลก ONE คิกบ็อกซิ่ง รุ่นไลต์เวต (155-170 ป.) ภาคสอง ระหว่าง “อเล็กซิส นิโคลัส” เจ้าของตำแหน่ง พบอดีตแชมป์คู่ปรับเก่า “รีเกียน เออร์เซล” ร่วมด้วย 4 กำปั้นตัวแทนไทย ที่พร้อมทุ่มสุดตัวเพื่อคว้าแต้มชัยสุดสำคัญมาครอง โดยจะถ่ายทอดสดจากสนามมวยเวทีลุมพินี (รามอินทรา) ในช่วงไพรม์ไทม์อเมริกา ซึ่งตรงกับช่วงเช้าเวลา 07.00 น.ของวันเสาร์ที่ 5 ต.ค.นี้ เริ่มที่คู่เอกนำรายการ “อเล็กซิส นิโคลัส” แชมป์โลก ONE คิกบ็อกซิ่ง รุ่นไลต์เวต ชาวฝรั่งเศส คนปัจจุบัน เปิดโอกาสให้ “รีเกียน เออร์เซล” สุดยอดนักสู้สัญชาติซูรินาม-ดัตช์ กลับมาแก้มือทวงเข็มขัด หลังผลการแข่งขันในภาคแรกในศึก ONE Fight Night 21 เมื่อเดือน เม.ย.ที่ผ่านมา เป็น “อเล็กซิส” ที่ทำแสบเรียกนับ “รีเกียน” จนเป็นฝ่ายชนะคะแนน กระชากเข็มขัดไปได้แบบสุดเซอร์ไพรส์ คู่รอง “ก้องธรณี ส.สมหมาย” มวยซ้ายอาวุธคม จากเพชรบูรณ์ เตรียมประเดิมเวที ONE Fight Night ครั้งแรกด้วยการพบกับ “ทาเกียร์ คาลิลอฟ” นักสู้หมัดไว จากรัสเซีย ที่หวังเก็บแต้มชัยไฟต์นี้เพื่อเรียกความมั่นใจกลับมาอีกครั้ง โดยจะวัดฝีมือกันในกติกามวยไทย รุ่นฟลายเวต (125-135 ป.) ขณะที่ “สินสมุทร กลิ่นมี” นักสู้พ่อลูกอ่อน จากชลบุรี ลุ้นคืนฟอร์มเก่ง ด้วยการรับน้อง “ยูเซฟ อัสซูอิก” กำปั้นฝีมือฉกาจ จากเดนมาร์ก-โมร็อกโก ผู้มากไปด้วยดีกรีแชมป์ ที่จะมาเปิดตัวเป็นครั้งแรก ในกติกามวยไทย รุ่นไลต์เวต ส่วน “ทองพูน พีเค.แสนชัย” นักชกทรงแบด จากมหาสารคาม ขอกลับมากู้ศรัทธามหาชนอีกครั้ง หลังสะดุดพ่ายในไฟต์ล่าสุด ด้วยการท้าวัดแกร่ง “รุย โบเทลโฮ” นักสู้ดีกรีแชมป์คิกบ็อกซิ่งยุโรป จากโปรตุเกส ในกติกามวยไทย รุ่นสตรอว์เวต (115-125 ป.) ปิดท้ายด้วย “แดเนียล วิลเลียมส์” นักสู้หนุ่มลูกครึ่งไทย-ออสซี เจ้าของวลีเด็ด “ชนแก้ว” หวนคืนสู่กติกาการต่อสู้แบบผสมผสาน (MMA) โดยจะแลกเดือดกับ “บันหม่า ตั่วจี๋” ซูเปอร์สตาร์จากแดนมังกร ในกติกา MMA รุ่นฟลายเวต นอกจากนี้ยังมีคู่มวยน่าสนใจอีกมากมายให้ได้รับชมในรายการนี้ โดยแฟนกีฬาชาวไทยสามารถจองบัตรเข้าชมในสนามผ่านทาง THAI TICKET MAJOR คู่แรกเริ่มเวลา 07.00 น. รับชมการถ่ายทอดสดทาง ช่อง 7HD กด 35 (ภาษาไทย) เริ่ม 10.00 น. รวมทั้งติดตามข่าวสารและความคืบหน้าของศึกนี้ได้ที่เฟซบุ๊ก ONE Championship Thailand เว็บไซต์ ONEFC.com และอินสตาแกรม ONEChampTh",
     "category": "มวยไทย",
     "date": "2024-09-15T08:12:34+00:00",
     "publisher": "Dailynews",
     "url": "https://www.dailynews.co.th/news/3866036/"
}{
     "data": "ไม่รู้จะเขินยังไงหมดจริงๆ สำหรับคู่ของสาวสวยแอฟ ทักษอรและหวานใจรุ่นน้องนนกุล ชานนที่หวานจนชมไม่ไหว หวานจนเขินแทนกันทั้งประเทศ และยิ่งล่าสุดทั้งสองคนมักจะเปิดโหมดหวานออกมาให้ได้เห็นกันมากขึ้น ก็ทำเอาแฟนๆ พากันชอบและบอกว่าดีต่อใจกันอย่างมากมาย ล่าสุดหนุ่มนนกุลทำให้แฟนๆ ยิ่งรู้สึกว่าทำไมไม่มีนนกุลสัก 100 คนเพราะเขาน่ารัก หวาน และสุภาพมาก โดยเขาแอบลงคลิปแกล้งสาวแอฟตอนกำลังทานอาหารอยู่ ซึ่งสาวแอฟกำลังก้มหน้า ทำเอาหลายคนเห็นแล้วเขินแทนและบอกว่าก้มหน้ายังไงให้สวยแบบนี้ด้วย โดยแฟนๆ ก็มีคนแคปรูปตอนสาวแอฟก้มหน้าและเอามาเทียบกับตัวเองด้วย ทำเอาเอ็นดูกันเป็นแถวๆ ทีเดียว พร้อมบอกว่ารักคู่นี้ และชอบคู่นี้หนักมากอีกด้วย ขอขอบคุณภาพประกอบจาก nonkul",
     "category": "บันเทิง",
     "date": "2024-09-15T08:30:00+00:00",
     "publisher": "Dailynews",
     "url": "https://www.dailynews.co.th/news/3865827/"
}{
     "data": "เมื่อวันที่ 15 ก.ย. นายสมศักดิ์ เทพสุทิน รมว.สาธารณสุข เปิดเผยถึงสถานการณ์อุทกภัย จ.เชียงราย ว่า ตนได้รับรายงานจากสำนักงานสาธารณสุข จ.เชียงราย ว่า สถานการณ์ที่ จ.เชียงราย ขณะนี้เข้าสู่ในระยะฟื้นฟูแล้ว โดยสาธารณสุขจังหวัด จึงได้เดินหน้าขับเคลื่อนมาตรการภายหลังน้ำลดแล้ว ทั้งการเร่งจัดตั้งศูนย์พักพิงชั่วคราวในพื้นที่ การประชาสัมพันธ์ให้ความรู้ด้านสุขศึกษา เฝ้าระวังโรคที่มากับน้ำท่วม ติดตามสุขภาพร่างกาย จิตใจ ผู้ที่อยู่ในศูนย์ วางแผนการจัดการดูแลผู้ป่วยในกลุ่ม NCD และแจกจ่ายยาน้ำกัดเท้า ชุดยาสามัญประจำบ้าน “ผมได้เน้นย้ำให้กระทรวงสาธารณสุข มีแผนสำรองให้พอเพียง เพราะหลังน้ำลด หลายพื้นที่ก็ยังประสบปัญหา เช่น ในพื้น อ.แม่สาย โรงน้ำประปา ยังไม่สามารถผลิตได้ จึงมีแผนระยะสั้น คือ ประสานพื้นที่ใกล้เคียง หาน้ำสะอาดมาเติม ส่วนแผนระยะยาว รพ.แม่สาย ต้องสำรวจแหล่งน้ำดิบใต้ดิน และจัดสร้างเป็น 2 ระบบ ขณะที่การดูแลประชาชนด้านสาธารณสุข หลังน้ำลด จะเน้นฟื้นฟู เพื่อเตรียมส่งพี่น้องประชาชนผู้สูงอายุ และผู้ป่วยติดเตียง กลับเข้าบ้าน ซึ่งก็จะช่วยตรวจระบบสุขาภิบาล สภาพจิตใจ และโรคระบาดด้วย รวมถึงจะเร่งฟื้นฟูสถานพยาบาลที่ได้รับผลกระทบอย่างเร่งด่วน” รมว.สาธารณสุข กล่าว นายสมศักดิ์ กล่าวต่อว่า ตนกำชับให้ทุกหน่วยงานที่เกี่ยวข้องในสาธารณสุข ขับเคลื่อนมาตรการด้านการแพทย์และสาธารณสุข หลังเกิดอุทกภัย อย่างเคร่งครัด คือ 1.ออกหน่วยแพทย์เคลื่อนที่ สำหรับชุมชนที่เดินทางไปโรงพยาบาลไม่สะดวก หรือ ถูกตัดขาดจากน้ำท่วม รวมทั้งสถานที่อพยพผู้ประสบภัยน้ำท่วม โดยทีมปฏิบัติการฉุกเฉินทางการแพทย์ 2.ช่วยเหลือเยียวยาจิตใจผู้ประสบภาวะวิกฤติ เพื่อเป็นการป้องกันปัญหาสุขภาพจิตในระยะยาว โดยทีมช่วยเหลือเยียวยาจิตใจผู้ประสบภาวะวิกฤติ 3.สนับสนุนการปรับปรุงสุขาภิบาล สิ่งแวดล้อม เช่น บ่อน้ำ การกำจัดแหล่งก่อโรค เตรียมน้ำดื่มสะอาด กำจัดขยะ เพื่อป้องกันโรคที่มาหลังน้ำลด โดยทีมปฏิบัติการทางสิ่งแวดล้อม 4.สำรวจและประมาณการความเสียหาย และทรัพยากรคงเหลือ ฟื้นฟูบูรณะซ่อมแซม ของหน่วยบริการสาธารณสุข และ 5.เฝ้าระวังป้องกันควบคุมโรคติดต่อต่างๆ โดยทีมเฝ้าระวังสอบสวนเคลื่อนที่เร็ว ซึ่งทุกมาตรการที่กระทรวงสาธารณสุขขับเคลื่อน เพื่อช่วยให้พี่น้องประชาชนสามารถกลับมาใช้ชีวิตได้ตามปกติเร็วที่สุด.",
     "category": "การเมือง",
     "date": "2024-09-15T08:24:14+00:00",
     "publisher": "Dailynews",
     "url": "https://www.dailynews.co.th/news/3866056/"
}{
     "data": "สำนักข่าวเอเอฟพี รายงานจากกรุงเฮก ประเทศเนเธอร์แลนด์ เมื่อวันที่ 15 ก.ย. ว่า รัฐบาลผสมของเนเธอร์แลนด์ ต้องการประกาศ “วิกฤติการลี้ภัย” เพื่อควบคุมการหลั่งไหลเข้าของผู้อพยพ ผ่านกฎระเบียบที่เข้มงวด ซึ่งรวมถึงการควบคุมชายแดน “เราไม่สามารถทนต่อการหลั่งไหลเข้าของผู้อพยพจำนวนมากได้อีกต่อไป และประชาชนกำลังประสบกับวิกฤติการลี้ภัย นั่นจึงเป็นสาเหตุที่เราจะนำมาตรการฉุกเฉินมาใช้ในเร็ว ๆ นี้ ซึ่งประกอบด้วยขั้นตอนต่าง ๆ ที่ทำให้การย้ายถิ่นฐานและการขอสถานะผู้ลี้ภัย เข้มงวดยิ่งขึ้น” ชูฟ กล่าวในการแถลงข่าวที่กรุงเฮก NEW – Dutch PM unveils toughest asylum policy yet  wants opt-outhttps://t.co/TMtbp40Hin ทั้งนี้ รัฐบาลเนเธอร์แลนด์ชุดใหม่ ซึ่งสาบานตนเข้ารับตำแหน่งเมื่อช่วงต้นปีที่ผ่านมา หลังการเลือกตั้งในเดือน พ.ย. ปีที่แล้ว ให้คำมั่นว่าจะดำเนินการอย่างจริงจัง ในการยับยั้งผู้ขอลี้ภัยและผู้อพยพผิดกฎหมาย ไม่ให้เดินทางเข้าเนเธอร์แลนด์ อย่างไรก็ตาม ผู้เชี่ยวชาญด้านกฎหมายหลายคน หรือแม้แต่นายเคียร์ต วิลเดอร์ส หัวหน้าพรรคเสรีภาพ (พีวีวี) ซึ่งเป็นพรรคการเมืองขวาจัด ยอมรับว่า การถอนตัวจากระบบการลี้ภัยของอียู อาจต้องใช้เวลานานหลายปี แม้เดนมาร์กเจรจาข้อตกลง เพื่อแยกตัวจากภาระผูกพันตามนโยบายการลี้ภัยร่วมกันของอียู ซึ่งรัฐบาลเนเธอร์แลนด์ชุดใหม่ ต้องการดำเนินการในลักษณะเดียวกัน แต่ผู้สันทัดกรณีด้านการอพยพของเนเธอร์แลนด์ กล่าวว่า การขอให้อียูเห็นชอบกับการถอนตัวออกจากนโยบายการลี้ภัยข้างต้น เป็นเรื่องยาก “การถอนตัวของเนเธอร์แลนด์ สามารถทำได้ด้วยการแก้ไขสนธิสัญญาเท่านั้น” สภาที่ปรึกษาว่าด้วยการย้ายถิ่นฐานของเนเธอร์แลนด์ ระบุ พร้อมกับชี้ว่า ประเทศสมาชิกอียูทั้ง 27 ประเทศ ต้องเห็นพ้องอย่างเป็นเอกฉันท์ต่อการดำเนินการดังกล่าว. เครดิตภาพ : AFP",
     "category": "ต่างประเทศ",
     "date": "2024-09-15T08:26:38+00:00",
     "publisher": "Dailynews",
     "url": "https://www.dailynews.co.th/news/3865823/"
}{
     "data": "เมื่อวันที่ 15 ก.ย.นายเฉลิมชัย ศรีอ่อน รมว.ทรัพยากรธรรมชาติและสิ่งแวดล้อม   เปิดเผยว่า ได้ให้แนวทางการทำงานของกระทรวงทรัพยากรฯ ว่าแม้จะมีหน้าที่อนุรักษ์ และฟื้นฟู แต่ในยามที่ประเทศชาติกำลังวิกฤต กระทรวงทรัพยากรฯ  ก็ต้องมีความพร้อมเพื่อดูแลพี่น้องประชาชน อย่างเต็มกำลังความสามารถ ด้วยสถานการณ์อุทกภัยในจ.เชียงราย ที่ส่งผลกระทบอย่างหนักในหลายอำเภอ นอกจากได้สั่งการอย่างเร่งด่วนให้เฝ้าระวังแล้ว ยังได้กำชับให้เจ้าหน้าที่เข้าร่วมสนับสนุน ลงพื้นที่ช่วยเหลือผู้ประสบอุทกภัยทันที โดยตลอดช่วง 2-3 วันที่ผ่านมา ศูนย์เทคโนโลยีดิจิทัลและอากาศยาน สำนักงานปลัดกระทรวงทรัพยากรธรรมชาติและสิ่งแวดล้อม นำเครื่องบินปีกตรึง และเฮลิคอปเตอร์ เข้าร่วมสนับสนุนภารกิจการลำเลียงสิ่งของทางอากาศ ประกอบด้วย ถุงยังชีพ และเวชภัณฑ์ เพื่อนำไปส่งต่อให้กับผู้ประสบอุทกภัยในพื้นที่ จ.เชียงราย อย่างต่อเนื่อง นายเฉลิมชัย กล่าวว่า นอกจากนี้ยังได้มอบภารกิจให้กับทุกหน่วยงานในสังกัดกระทรวงเตรียมความพร้อมรับสถานการณ์อุทกภัย โดยจัดตั้งศูนย์อำนวยการและประสานงาน ให้ความช่วยเหลือผู้ประสบอุทกภัยระดับพื้น (ทส.) เพื่อเป็นหน่วยงานกลางในการจัดเตรียมกำลังพล ยานพาหนะ เครื่องมือ น้ำดื่ม อาหาร และยาที่จำเป็น รวมถึงอุปกรณ์ต่าง ๆ ตลอด 24 ชม. ให้กรมทรัพยากรน้ำบาดาล และกรมทรัพยากรน้ำ ผลิตน้ำดื่มบรรจุขวด สำหรับบริการประชาชน ให้กรมทรัพยากรธรณีวิเคราะห์พื้นที่เสี่ยงที่อาจเกิดธรณีพิบัติภัย เพื่อเตรียมการแจ้งเตือนเฝ้าระวัง โดยให้สื่อสารผ่านทุกช่องทาง ให้ประชาชนรับทราบ ให้กรมอุทยานแห่งชาติ สัตว์ป่า และพันธุ์พืช กรมป่าไม้ และกรมทรัพยากรทางทะเลและชายฝั่ง กำหนดมาตรการ สถานที่ท่องเที่ยวทางธรรมชาติ อาทิ อุทยานแห่งชาติ บริเวณน้ำตก ถ้ำ ถ้ำลอด เกาะ แก่งต่าง ๆ โดยการเฝ้าระวัง การแจ้งเตือน การปิดกั้น และการห้ามนักท่องเที่ยวหรือบุคคลใดเข้าพื้นที่ที่กำหนด โดยเฉพาะในช่วงที่มีฝนตกหนัก หรือตกหนักมากในพื้นที่ ให้จัดเจ้าหน้าที่เฝ้าระวังสถานการณ์ ตลอด 24 ชั่วโมง นายเฉลิมชัย กล่าวต่อว่า สำหรับภารกิจสำหรับศูนย์เทคโนโลยีดิจิทัลและอากาศยานบินสำรวจพื้นที่เสี่ยงภัยนั้น ได้มอบภารกิจให้จัดทำแผนรับมือสถานการณ์ และการช่วยเหลือลำเลียงสิ่งของทางอากาศ ให้กรมควบคุมมลพิษเฝ้าระวังสถานที่กำจัดขยะมูลฝอยในพื้นที่น้ำท่วมหรือพื้นที่เสี่ยงน้ำท่วม รวมทั้งการฟื้นฟูภายหลังน้ำลด โดยจัดทำแผนการดำเนินงานร่วมกับจังหวัดที่เกิดสถานการณ์อุทกภัย นายเฉลิมชัย กล่าวว่า  กรณีเกิดสถานการณ์อุทกภัยในสถานที่ท่องเที่ยวทางธรรมชาติของหน่วยงานในสังกัดกระทรวงที่มีผลกระทบต่อประชาชนจำนวนมาก จึงมีความจำเป็นต้องมีการเฝ้าระวังติดตามข้อมูลสภาพอากาศ สถานการณ์น้ำ ที่อาจส่งผลให้เกิดอุทกภัยในช่วงฤดูฝน และเกิดคลื่นลมแรง คลื่นซัดชายฝั่ง ต้องมีการแจ้งเตือนประชาชนที่อาศัยอยู่ในพื้นที่เสี่ยง ให้ทราบถึงสถานการณ์ที่อาจจะเกิดขึ้น เพื่อลดความเสี่ยงอันตราย โดยการงดกิจกรรมทางทะเล หรือออกห่างจากพื้นที่ชายฝั่งทะเล ดังนั้นทุกหน่วยงานในสังกัดต้องรายงานสถานการณ์มายังศูนย์อำนวยการและประสานงานให้ความช่วยเหลือผู้ประสบอุทกภัย กระทรวงทรัพยากรธรรมชาติและสิ่งแวดล้อมทราบโดยเร็ว เพราะต้องการให้ศูนย์ดังกล่าวมีข้อมูลให้มากที่สุด นอกจากจะใช้ในการประเมินสถานการณ์ วางแผนการเผชิญเหตุ เตรียมแผนรับมือวิกฤติ ที่อาจจะเกิดขึ้นในอนาคตแล้ว ยังใช้ในการตัดสินใจสั่งการในเชิงนโยบาย ตลอดจนประสานการปฏิบัติกับหน่วยงานที่เกี่ยวข้อง และการสื่อสารแจ้งเตือนประชาชนให้รับทราบสถานการณ์ที่อาจเกิดขึ้นอีกด้วย.",
     "category": "การเมือง",
     "date": "2024-09-15T08:38:32+00:00",
     "publisher": "Dailynews",
     "url": "https://www.dailynews.co.th/news/3865214/"
}{
     "data": "เมื่อวันที่ 15 ก.ย. 67 ผู้สื่อข่าวได้รับแจ้งจากเจ้าหน้าที่ วัดเขาแดง ต.สาริกา อ.เมือง จ.นครนายก ว่า ใกล้วันหวยออกพรุ่งนี้ (16 ก.ย.) มีนักเสี่ยงโชคจากทั่วทุกสารทิศ ได้เดินทางมากราบไหว้ขอพร หลวงพ่อพุทธมงคลนิมิต หรือ หลวงใหญ่ ซึ่งเป็นพระพุทธรูปศักดิ์สิทธิ์อีกองค์หนึ่งที่ชาว จ.นครนายก ให้ความเคารพนับถือศรัทธา โดยทุกคนต่างนำดอกไม้ ธูปเทียนมากราบไหว้ขอพร และเขย่าเซียมซีเสี่ยงเลข เนื่องจากว่ามีนักเสี่ยงโชคหลายคนที่ถูกเลขเด็ดจากการเขย่าเซียมซีมาหลายงวดแล้ว โดยในงวดนี้หลายคนได้เลข 25  49  54  68 และ 70 จากนั้นนักเสี่ยงโชคก็ได้มาร่วมทำบุญและถวายสังฆทานกับ พระครูรัตตคีรีรักษ์ เจ้าอาวาส พร้อมกับให้ประพรมน้ำมนต์เพื่อเสริมดวง โดยหวังว่างวดนี้จะมีโชคกันอีก โดยทางเจ้าอาวาสเองนั้น ก็ได้บอกว่าอย่าไปหลงงมงายกับการเสี่ยงโชคให้มากนัก หมั่นสร้างความดีกันเอาไว้เยอะๆ เดี๋ยวความดีก็จะตอบสนองเราเอง.",
     "category": "ทั่วไทย",
     "date": "2024-09-15T08:41:40+00:00",
     "publisher": "Dailynews",
     "url": "https://www.dailynews.co.th/news/3865971/"
}{
     "data": "สำนักข่าวต่างประเทศรายงานจากกรุงมะนิลา ประเทศฟิลิปปินส์ เมื่อวันที่ 15 ก.ย.ว่าสภาการเดินเรือแห่งชาติของฟิลิปปินส์ออกแถลงการณ์ ยืนยันการถอนเรือตรวจการณ์ “บีอาร์พี เทเรซา มักบานัว” ออกจากการประจำการบริเวณแนวปะการังซาบินา ในทะเลจีนใต้ หลังประจำการมานานกว่า 5 เดือน พร้อมทั้งระบุเหตุผลของการถอนเรือออกจากบริเวณดังกล่าวว่า “เสร็จสิ้นภารกิจแล้ว” PH Coast Guard’s BRP Teresa Magbanua sails back to port on Sunday after over 5 mos. of deployment to Escoda (Sabina) Shoal in the West PH Sea. The ship was deployed in April in response to the continued presence of Chinese vessels and suspected reclamation activities in the areapic.twitter.com/cYJ6kDmzaT นอกจากนี้ ลูกเรือบนเรือลำดังกล่าวจำเป็นต้องเข้ารับการตรวจทางการแพทย์ และเรือต้องเข้าสู่กระบวนการซ่อมบำรุงตามกำหนดการด้วย อย่างไรก็ตาม เรือของเจ้าหน้าที่ยามฝั่งจีนขัดขวางภารกิจของฟิลิปปินส์ ในการส่งเสบียงให้กับลูกเรือเทเรซา มักบานัว เมื่อเดือนส.ค. ที่ผ่านมา ซึ่งแน่นอนว่า ส่งผลให้เสบียงร่อยหรอ และอาจเป็นอีกเหตุผลหนึ่ง ทำให้ฟิลิปปินส์ตัดสินใจให้เรือเดินทางกลับมาก่อน ขณะที่สำนักงานยามฝั่งจีนออกแถลงการณ์เกี่ยวกับความเคลื่อนไหวดังกล่าวของฟิลิปปินส์ ว่าบ่งชี้ “การมีอำนาจอธิปไตยที่ไม่อาจโต้เถียงได้” ของจีน เหนือแนวปะการังเซียนบิน ซึ่งเป็นชื่อภาษาจีนของแนวปะการังซาบินา และน่านน้ำทั้งหมดที่อยู่โดยรอบ แถลงการณ์ของฝ่ายจีนระบุด้วยว่า ตลอดระยะเวลาที่ผ่านมา ฟิลิปปินส์เป็นฝ่ายล่วงละเมิดอธิปไตยของจีนในบริเวณนี้ การดำเนินการของฟิลิปปินส์บ่อนทำลายเสถียรภาพ และความมั่นคงของทะเลจีนใต้ “อย่างร้ายแรง” และจีนขอเตือนฟิลิปปินส์อีกครั้ง ให้ยุติการโฆษณชวนเชื่อเพื่อให้ประเทศอื่นสนับสนุนตัวเองในเรื่องนี้ และหันมาเจรจากับจีนตามแนวทางปฏิบัติระหว่างประเทศ “เพื่อพบกันครึ่งทาง” สถานการณ์ที่เกิดขึ้นครั้งนี้ ทำให้ทุกฝ่ายที่เกี่ยวข้องนึกย้อนไปถึงกรณีพิพาทเมื่อปี 2555 ซึ่งฟิลิปปินส์เป็นฝ่ายยอมถอย นำเรือออกจากแนวสันดอนสการ์โบโรห์ ในทะเลจีนใต้ หลังเผชิญหน้าและปะทะกับเรือของจีนมานานถึง 2 เดือน หลังจากนั้น จีนเข้ายึดครองแนวสันดอนแห่งนี้ทันที อนึ่ง แนวสันดอนสการ์โบโรห์ อยู่ห่างจากเกาะลูซอน ซึ่งอยู่เหนือสุดของฟิลิปปินส์ ประมาณ 240 กิโลเมตร แต่อยู่ห่างจากมณฑลไห่หนาน หรือเกาะไหหลำ ทางใต้สุดของจีน ไกลถึง 900 กิโลเมตร. เครดิตภาพ : AFP",
     "category": "ต่างประเทศ",
     "date": "2024-09-15T08:48:31+00:00",
     "publisher": "Dailynews",
     "url": "https://www.dailynews.co.th/news/3866115/"
}{
     "data": "เมื่อวันที่ 15 ก.ย.ภาพจากกล้องวงจรปิดสามารถบันทึกพฤติกรรมของ 2 แม่ลูกเอาไว้ได้ ขณะเข้าไปก่อเหตุลักทรัพย์ภายในวัดเอาไว้ได้ โดยทำทีเป็นชาวบ้านที่เข้ามาทำบุญไหว้พระภายในโบสถ์  ก่อนจะลงมือก่อเหตุขโมยเงินจากต้นกฐินที่อยู่ภายในโบสถ์ทั้ง 2 โบสถ์ของวัด  แล้วขับขี่รถจักรยานยนต์หลบหนีไป  โดยเหตุการณ์ดังกล่าวเกิดขึ้นเมื่อวันศุกร์ที่ 13 กันยายน 2567 ที่ผ่านมา จนกระทั่งวันนี้เวลา 10.45 น.ของวันที่ 15 ก.ย.67  ร.ต.อ.วัฒนา  สมานสุข  รองสารวัตรป้องกันและปราบปรามสถานีตำรวจภูธรเมืองฉะเชิงเทรา  พร้อมด้วยสายตรวจตำบลวังตะเคียน  เข้าตรวจสอบเหตุลักทรัพย์ภายในวัดนครเนื่องเขต (วัดต้นตาล)  ในพื้นที่หมู่ 8 ตำบลวังตะเคียน  อำเภอเมือง จังหวัดฉะเชิงเทรา   หลังได้รับแจ้งจากทางวัดว่าได้ควบคุมตัวผู้ต้องหาเกิดเหตุลักทรัพย์เอาไว้ได้  จึงได้เดินทางไปตรวจสอบในที่เกิดเหตุ  พบนางสาว ปูริดา เดวีเลาะ  อายุ 44 ปี พร้อมกับลูกสาววัย 11 ปี (เอ) นามสมมุติ  ได้ร่วมกันก่อเหตุขโมยเงินกฐินภายในโบสถ์ใหญ่ และสามารถตรวจยึดเงินของกลางที่กำลังกำไว้ในมือเอาไว้ได้ จากการสอบถามพระปุ๋ย (พระชาญเดช) ได้ให้การว่า แม่ลูก 2 คนนี้ได้ขับขี่จยย.ฮอลด้า PCX  สีดำ ทะเบียน  สปก 243 กรุงเทพมหานคร  เข้ามาก่อเหตุตั้งแต่วันศุกร์ที่ 13 กันยายนที่ผ่านมา ช่วงเกือบบ่าย 2 โมง โดยทำทีเหมือนชาวบ้านเข้ามากราบไหว้ขอพรพระและทำบุญตามปกติ แต่พอสบโอกาสก็ได้ลงมือก่อเหตุขโมยเงินกฐินจากต้นกฐินจนเกลี้ยงต้น ทั้งโบสถ์ใหญ่และโบสถ์เล็ก แม้แต่เศษเหรียญที่อยู่ในพานหน้าพระก็ยังเอาไปหมด  และคงเกิดความย่ามใจที่เคยลงมือก่อเหตุแล้วไม่มีใครจับได้  วันนี้จึงได้ขี่จยย.คันเดิมกลับมาก่อเหตุซ้ำ โดยได้จอดรถไว้ที่บริเวณด้านหลังทางขึ้นโบสถ์ใหญ่  ก่อนจะเข้าไปขโมยเงินภายในโบสถ์  ซึ่งจังหวะนั้นได้มีนายชลนที ธีถาวร  อายุ 31 ปี  ได้ผ่านมาเห็นสองโจรแม่ลูกที่มีรูปพรรณสัณฐาน คล้ายกับคนร้ายที่เคยเข้ามาก่อเหตุก่อนหน้านี้  จึงได้เข้าไปบอกพระภายในวัด  พระจึงได้ประสานชาวบ้านให้ช่วยกันจับกุมตัวเอาไว้ได้ ด้านนางสาวปูริดา  เผยว่าตนเองได้แยกกันอยู่กับสามี  เพราะว่าลูกสาวไม่อยากอยู่กับพ่อ เนื่องจากพ่อชอบทำร้ายร่างกาย  ตนเองจึงได้ขี่จยย.พาลูกสาวมาตระเวนหางานทำ แต่ตอนนี้ยังไม่ได้งาน เพราะที่ผ่านมาตนเองก็เพิ่งพ้นโทษมาได้แค่ 2 เดือน  เลยยังไม่รู้ว่าจะไปทำงานที่ไหน  ซึ่งช่วงที่ยังไมได้งานก็จะอาศัยพาลูกสาวมานอนตามปั้มน้ำมัน  ส่วนที่ต้องลงมือก่อเหตุลักทรัพย์ เพราะไม่มีเงิน โดยล่าสุดเงินที่ขโมยมาจากต้นกฐินของทางวัด ก็ถูกนำไปใช้กินและเดินทางไปหาเพื่อนที่บางแสน เพื่อหวังจะไปขอทำงานด้วย  แต่ไปแล้วไม่เจอเพื่อน จึงขี่จยย.จากบางแสนกลับมาก่อเหตุที่วัดแห่งนี้ซ้ำเป็นครั้งที่ 2 เพราะเงินที่ขโมยไปครั้งที่แล้วใช้หมดไปแล้ว  ซึ่งเบื้องต้นทางเจ้าหน้าที่ตำรวจได้ควบคุมตัวส่งพนักงานสอบสวนสถานีตำรวจภูธรเมืองฉะเชิงเทรา เพื่อส่งดำเนินคดีต่อไป",
     "category": "ทั่วไทย",
     "date": "2024-09-15T08:48:36+00:00",
     "publisher": "Dailynews",
     "url": "https://www.dailynews.co.th/news/3866148/"
}{
     "data": "ศึกจักรยานยนต์ทางเรียบชิงแชมป์เอเชีย รายการ “เอเชีย โรด เรซซิ่ง แชมเปียนชิพ 2024” สนามที่ 5 ดวลความเร็วเรซแรก เมื่อบ่ายวันเสาร์ที่ที่ผ่านมา ที่เซปัง อินเตอร์เนชั่นแนล เซอร์กิต ประเทศมาเลเซีย ระยะทางต่อรอบ 5.543 กม. เกมเรซนี้ดวลทั้งสิ้น 10 รอบสนาม ปรากฏว่า “แสตมป์” อภิวัฒน์ วงศ์ธนานนท์ ยอดนักบิดไทยเจ้าของรถแข่ง YZF-R6 หมายเลข 24 จาก ยามาฮ่า เทคนี เรซซิ่ง ทีม เอเชีย จ่าฝูงบนตารางแชมเปียนชิพ ได้เริ่มเกมจากตำแหน่งโพลของรุ่น ซูเปอร์สปอร์ต 600 ซีซี นักบิดหนุ่มชลบุรี ออกสตาร์ตยอดเยี่ยม ทะยานขึ้นเป็นผู้นำอย่างรวดเร็ว แต่เพื่อความแน่นอนของคะแนนสะสมในการลุ้นแชมป์ประจำปี ส่งผลให้ “แสตมป์” อภิวัฒน์ เลือกประคองบิดคว้าอันดับ 2 มาครอง พร้อมผงาดขึ้นโพเดียมได้อีกครั้ง รั้งจ่าฝูงบนตารางแชมเปียนชิพ อย่างเหนียวแน่น เก็บไปทั้งสิ้น 144 คะแนน ทิ้งห่างอันดับ 2 ถึง 28 แต้ม ทั้งนี้ ศึกเอเชีย โรด เรซซิ่ง แชมเปียนชิพ 2024 สนามที่ 5 จะแข่งขันเรซที่ 2 ในวันอาทิตย์ที่ 15 ก.ย.นี้",
     "category": "มอเตอร์สปอร์ตไทย",
     "date": "2024-09-15T08:52:39+00:00",
     "publisher": "Dailynews",
     "url": "https://www.dailynews.co.th/news/3866195/"
}{
     "data": "เมื่อวันที่ 15 ก.ย. ผู้สื่อข่าวรายงานว่า ภายหลังจากที่ น.ส.แพทองธาร ชินวัตร นายกรัฐมนตรี ได้โพสต์ข้อความผ่านเพจเฟซบุ๊ก ส่วนตัวถึงการเรียกประชุมทีมงาน เพื่อตั้งศูนย์ปฏิบัติการช่วยเหลือผู้ประสบภัย (ศปภ.) ก็ได้มีประชาชนจำนวนมาก เข้ามาคอมเมนต์แสดงความคิดเห็น ซึ่งคอมเมนต์ของประชาชนมีทั้งการให้กำลังใจและชื่นชมการทำงานของนายกรัฐมนตรีถึงการสั่งการให้เกิด ศปภ. ขึ้น นอกจากนี้ยังมีประชาชนบางส่วนที่อยู่ในพื้นที่ประสบปัญหาอุทกภัย ก็ได้คอมเมนต์ผ่านเพจเฟซบุ๊กของนายกรัฐมนตรี ถึงปัญหาที่ได้รับ และสถานการณ์ในพื้นที่ที่ตนพักอาศัยอยู่ โดยในหลายคอมเมนต์ขอให้รัฐบาลดูแลประชาชนให้อย่างทั่วถึง เพราะบางพื้นที่ การช่วยเหลือยังเข้าไปไม่ถึง ทำให้ประชาชนต้องทำการแจกจ่ายสิ่งของซึ่งกันและกัน แล้วอยากให้หน่วยงานของภาครัฐเข้าไปแจกจ่ายอาหาร ให้ถึงในพื้นที่ประสบภัยด้วย เนื่องจากบางพื้นที่ยังมีผู้สูงอายุ และผู้ป่วยที่ยังไม่สามารถย้ายออกไปยังศูนย์พักพิงได้ ทั้งนี้บางข้อความ ยังเสนอให้นายกรัฐมนตรี ดูแล และจัดการในระบบการแจ้งเตือนภัยให้เกิดการบริหารอย่างเป็นระบบและเข้มข้น",
     "category": "การเมือง",
     "date": "2024-09-15T08:56:45+00:00",
     "publisher": "Dailynews",
     "url": "https://www.dailynews.co.th/news/3866196/"
}{
     "data": "โด่งดังจนหยุดไม่อยู่จริงๆ สำหรับ “หมูเด้ง” ลูกฮิปโปแคระจากสวนสัตว์เปิดเขาเขียว จ.ชลบุรี ที่ดังไกลไปยัง ญี่ปุ่น เกาหลี และอีกหลายประเทศทั่วโลก ปรากฏการณ์ความฟีเวอร์ของ “หมูเด้ง” ทำให้เหล่าบรรดานักท่องเที่ยวทั้งชาวไทยและชาวต่างชาติ ต่างก็พากันมาบุกถึงสวนสัตว์เปิดเขาเขียว เพื่ออยากจะสัมผัสความเด้งดึ๋งของเจ้าฮิปโปแคระตัวนี้ด้วยสายตาของตัวเอง จนรถติดขัดเป็นแถวยาวตั้งแต่ยังไม่ถึงหน้าประตูสวนสัตว์กันเลยทีเดียว แต่กว่าจะมีวันนี้ของ “หมูเด้ง” ได้นั้น ก็ต้องขอบคุณ “Keeper” ของหมูเด้ง และเหล่าบรรดาเดอะแก๊ง ที่ดูแลน้องๆ อย่างใกล้ชิดด้วยความรัก ได้เห็นความน่ารักของน้องๆ ในทุกอิริยาบถในทุกๆ วัน จึงอยากแบ่งปันให้ผู้คนภายนอกได้รับรู้ได้เห็นเหมือนกัน จึงได้ตั้งเพจ “ขาหมู แอนด์เดอะแก๊ง” ขึ้นมา เพื่อถ่ายทอดความน่ารักของเดอะแก๊งที่ไม่อยากจะเก็บไว้ดูแค่คนเดียว นายอรรคพล หนุนดี หรือ พี่เบนซ์ ของน้องหมูเด้ง อายุ 31 ปี คนดูแลหมูเด้ง เปิดเผยว่า น้องหมูเด้งเป็นดาราซูเปอร์สตาร์ในโซเชียลอยู่ในขณะนี้ หน้าตาของหมูเด้งจะตลกๆ คนก็ชอบเข้ามาถ่ายรูปและเอารูปน้องหมูเด้งไปทำรูปล้อเลียนกันในโซเชียล น้องหมูเด้ง มีความสามารถและเป็นที่รักของนักท่องเที่ยว โดยตนมักจะชอบถ่ายภาพน้องลงแพลตฟอร์มในโลกอินเทอร์เน็ต อาทิ ใน TikTok และ facebook พร้อมลงในเพจ ขาหมู แอนด์เดอะแก๊ง จวบจนตั้งแต่น้องหมูเด้งมีชื่อเสียงและเป็นที่สนใจของนักท่องเที่ยว “ผมรู้สึกเหนื่อยมากขึ้น เพราะต้องเอาเวลามาดูแลน้องหมูเด้งมากขึ้น โดยลักษณะพิเศษของน้อง ก็อาจจะเป็นปกติของฮิปโปทั่วไป โดยฮิปโปแรกเกิดก็จะมีอาการคล้ายๆ กันชอบสะดีดสะดิ้ง แต่น้องเกิดมาในช่วงโซเชียลแรง จึงเป็นที่นิยมของนักท่องเที่ยวและได้เห็นความน่ารักของน้อง โดยพฤติกรรมของน้องนั้นจะชอบวิ่ง ชอบกัด ชอบสะดีดสะดิ้งเป็นที่น่ารัก ผมเองก็เอ็นดูในความน่ารักของน้องเป็นอย่างมาก” นายอรรคพล กล่าว คนดูแลน้องหมูเด้ง กล่าวอีกว่า คิดว่าน้องดังได้เพราะความน่ารักของน้องไม่เกี่ยวกับตน ตนเป็นแค่เพียงส่วนหนึ่งที่ทำให้น้องมีชื่อเสียง โดยก่อนหน้านี้ตนเป็นเพียงลูกจ้างธรรมดา ตำแหน่งช่างไฟฟ้า ก่อนสอบได้บรรจุเป็นลูกจ้างประจำของสวนสัตว์เปิดเขาเขียว โดยมีนายณรงค์วิทย์ ชดช้อย ผู้อำนวยการสวนสัตว์เปิดเขาเขียวเป็นคนสัมภาษณ์ตน โดยขณะที่ให้สัมภาษณ์นั้นตนเคยกล่าวไว้ว่า จะทำให้ลูกฮิปโปที่เกิดมามีชื่อเสียงและโด่งดัง มาตอนนี้ก็รู้สึกภูมิใจมากที่ทำให้ น้องหมูเด้ง ดังได้ในขณะนี้ หลังจากนี้หากน้องหมูเด้ง โตขึ้นก็จะมีพฤติกรรมที่เปลี่ยนไป อาทิ กินแล้วก็นอน ส่วนตนก็จะไปดูสัตว์ประเภทอื่นต่อไป.",
     "category": "ทั่วไทย",
     "date": "2024-09-15T09:00:00+00:00",
     "publisher": "Dailynews",
     "url": "https://www.dailynews.co.th/news/3866114/"
}{
     "data": "เมื่อวันที่ 15 ก.ย. นพ.โอภาส การย์กวินพงศ์ ปลัดกระทรวงสาธารณสุข เปิดเผยถึงการเตรียมการรับสถานการณ์อุทกภัย วาตภัย และดินโคลนถล่ม  ว่า กระทรวงสาธารณสุขมีการติดตามสถานการณ์น้ำท่วมเพื่อดูว่าเป็นอย่างไรและซักซ้อมในเรื่องสิ่งสนับสนุนและประสานงานให้ทุกจังหวัดทุกอำเภอที่มีความเสี่ยง มีการเตรียมความพร้อมและกำชับการดูแลผู้ป่วยกลุ่มเปาะบาง กลุ่มติดบ้านติดเตียง และกำชับในเรื่องที่ประชาชนได้รับผลกระทบไม่ว่าจะเป็น จมน้ำ โรคน้ำกัดเท้า ซึ่งมีความจำเป็นที่ต้องเตรียมเวชภัณฑ์ในการรองรับดูแลให้เพียงพอซึ่งขณะนี้มีการจัดส่งเวชภัณฑ์ไปครบแล้ว นพ.โอภาส กล่าวว่า จากการติดตามสถานการณ์พบว่าแบ่งจังหวัดออกเป็น 3 กลุ่ม กลุ่มที่ 1 คือกลุ่มยังไม่ได้รับผลกระทบและมีแนวโน้มที่น้ำจะมาถึง อย่างเช่น จ.อำนาจเจริญ อุบลราชธานี ที่ต้องมีการติดตามสถานการณ์และเตรียมทีมเจ้าหน้าที่ให้มีความพร้อม โดยเฉพาะโรงพยาบาลมีความสำคัญอย่างมาก ถ้าโรงพยาบาลน้ำท่วมแล้วช่วยตัวเองไม่ได้คงไปช่วยพี่น้องประชาชนไม่ได้ จุดสำคัญที่สุดคือโรงพยาบาลต้องน้ำไม่ท่วมเพื่อที่เป็นจุดช่วยเหลือพี่น้องประชาชน นพ.โอภาส กล่าวว่า กลุ่มที่ 2 คือจังหวัดที่ได้รับผลกระทบ ซึ่งมี จ.หนองคาย และ บึงกาฬ โดยระดับน้ำเริ่มสูงขึ้น อย่างโรงพยาบาลหนองคายมีน้ำท่วมขังและบริเวณบ้านพักเจ้าหน้าที่ แต่โรงพยาบาลยังสามารถรองรับดูแลประชาชนได้และได้สั่งการให้เตรียมพร้อมช่วยเหลือประชาชนทั้งในโรงพยาบาลและนอกโรงพยาบาล ซึ่งถ้าประชาชนมาโรงพยาบาลไม่ได้ ก็จัดหน่วยแพทย์เคลื่อนที่เข้าช่วย ขณะนี้มีการระดมทีมหน่วยแพทย์เคลื่อนที่จำนวน 10 กว่าทีม โดยมีทั้งจังหวัดใกล้เคียงและส่วนกลางเข้าไปช่วยสนับสนุน กลุ่มที่ 3 คือกลุ่มที่เริ่มคลี่คลายจากสถานการณ์ อย่างเช่น จ.เชียงราย ซึ่งขณะนี้น้ำเริ่มลดลงแล้ว แต่ต้องมีการฟื้นฟูทำความสะอาดบ้าน เฝ้าระวังโรคระบาดโดยเฉพาะ “โรคฉี่หนู”  เป็นโรคที่มากับน้ำ อาการในระยะแรกจะไม่ค่อยชัดเจน อาจมีไข้ ปวดศีรษะ ปวดตามตัว บางคนอาจคิดว่าเป็นเพราะทำงานหนักไม่ได้พักผ่อน ซึ่งต้องมีการระมัดระวัง รวมทั้งเจ้าหน้าที่กู้ภัยที่ลงไปช่วยเหลือคนอื่น ซึ่งแช่น้ำนาน อย่างคนที่มาจากต่างถิ่นบางครั้งไม่มีภูมิคุ้มกันเท่ากับคนในพื้นที่ หากได้รับเชื้อโรคจะมีความเสี่ยงทำให้เกิดอาการรุนแรงได้ ฝากเน้นย้ำเจ้าหน้าที่สาธารณสุขให้แนะนำการป้องกันด้วย สุดท้ายนี้ยังมีการซักซ้อมเรื่องสิ่งสนับสนุนและระบบการสื่อสารต่างๆ เพื่อให้แน่ใจว่าเจ้าหน้าที่จะปลอดภัยในการทำงาน นพ.โอภาส กล่าวต่อว่า นอกจากนี้ยังมีการเปิดศูนย์ปฏิบัติการฉุกเฉินด้านการแพทย์และสาธารณสุขโดยการเปิดศูนย์พักพิงอีก 41 แห่ง แบ่งเป็น จ.เชียงราย 19 แห่ง จ.เชียงใหม่ 5 แห่ง และจ.หนองคาย 17 แห่ง เพื่อรองรับประชาชนที่ได้รับผลกระทบครั้งนี้ ทั้งนี่ในส่วนสถานการณ์ 5 จังหวัด ที่ได้รับอิทธิพลจากพายุไต้ฝุ่น “ยางิ” มีดังนี้  1.จังหวัดเชียงใหม่ ได้รับผลกระทบ 2 อำเภอ 7 ตำบล 24 หมู่บ้าน และประชาชนได้รับผลกระทบ 2 978 ครัวเรือน  2. จ.เชียงราย ได้รับผลกระทบ 4 อำเภอ 19 ตำบล 109 หมู่บ้าน และประชาชนได้รับผลกระทบ 24 925 ครัวเรือน  3. จ.หนองคาย ได้รับผลกระทบ 5 อำเภอ 21 ตำบล 80 หมู่บ้านและประชาชนได้รับผลกระทบ 218 ครัวเรือน  4. จ.เลย ได้รับผลกระทบ 4 อำเภอ 8 ตำบล 15 หมู่บ้าน  และ 5. จ.บึงกาฬ ได้รับผลกระทบ 2 อำเภอ 3 ตำบล สำหรับจังหวัดที่รอรับน้ำต่อไปมีความเสี่ยงสูงมาก คือ มุกดาหาร และเสี่ยงสูงคือ นครพนม อำนาจเจริญ และอุบลราชธานี นพ.โอภาส กล่าวว่า มีการเตรียมมาตรการระยะฟื้นฟูด้านการแพทย์และสาธารณสุขหลังเกิดอุทกภัย  6 มาตรการ ดังนี้ 1. จัดหน่วยแพทย์เคลื่อนที่ โดยการจัดทีมปฏิบัติการฉุกเฉินทางการแพทย์ (MERT) และชุดปฏิบัติการเคลื่อนที่เร็ว (Mini-MERT) 2.ช่วยเหลือเยียวยาจิตใจ ส่งทีมช่วยเหลือเยียวยาจิตใจผู้ประสบภาวะวิกฤติ (MCATT) 3. เฝ้าระวังตอบสนองแก้ไขปัญหาภาวะฉุกเฉินด้านสาธารณสุขและข้อร้องเรียน โดยทีมพิเศษฉุกเฉินด้านสุขภาพ (พฉส.) (SHERT) 4. ฟื้นฟูบูรณะซ่อมแซมของหน่วยบริการสาธารณสุข โดยทีมสนับสนุนระบบบริการสุขภาพในภาวะฉุกเฉิน  (MSERT) 5.เฝ้าระวังป้องกันควบคุมโรคติดต่อ และ 6. สนับสนุนการปรับปรุงสุขาภิบาลสิ่งแวดล้อม นอกจากนี้ ผลสรุปการปฏิบัติงานดูแลด้านสุขภาพจิตยังพบภาวะเครียดสูง 521 คน เสี่ยงซึมเศร้า 73 คน และเสี่ยงฆ่าตัวตาย 13 คน  รวมทั้งในส่วนผู้ป่วยจิตเวชที่ได้รับผลกระทบมี 67 คน โดยต้องเฝ้าระวังดูแลผู้ป่วยจิตเวชไม่ให้ขาดยา บริการจัดส่งยาจิตเวชในพื้นที่ประสบภัยโดยเฉพาะพื้นที่ที่หน่วยบริการได้รับผลกระทบ และประชาชนกลุ่มเปราะบางที่ได้รับผลกระทบรวม 2 762 คน ขณะเดียวกันพบสถานบริการสาธารณสุขได้รับผลกระทบจำนวน 18 แห่ง  สสอ. 2 แห่ง รพ. 2 แห่ง และ รพ.สต. 14 แห่ง เปิดให้บริการ 13 แห่ง โดยจังหวัดเชียงราย 8 แห่ง และจังหวัดหนองคาย 5 แห่ง อีกทั้งปิดให้บริการ 3 แห่ง คือจังหวัดหนองคาย 3 แห่ง ทั้งนี้ยังพบบุคลากรสาธารณสุขได้รับผลกระทบ 591 ราย.",
     "category": "การเมือง",
     "date": "2024-09-15T09:01:27+00:00",
     "publisher": "Dailynews",
     "url": "https://www.dailynews.co.th/news/3866168/"
}{
     "data": "จากกรณีที่เกิดน้ำท่วมใหญ่ในหลายพื้นที่ของจังหวัดเชียงราย จนมีประชาชนได้รับผลกระทบอย่างมากมาย ทำให้มีหลายหน่วยงานระดมกำลังและสิ่งของบรรเทาทุกข์เข้าช่วยเหลือตามที่สื่อได้เผยแพร่ออกไป ตามที่ข่าวเสนอไปก่อนหน้านี้ เมื่อวันที่ 15 ก.ย. 67 มีผู้ใช้ TikTok@earnarit ได้โพสต์คลิปวิดีโอสุดประทับใจ ขณะที่คุณพ่อเจ้าของโพสต์ หรือ คุณอัศวิน โรมประเสริฐ นายกกิตติมศักดิ์สมาคมตอบโต้ภัยพิบัติประเทศไทย ได้นำทีมงานเข้าไปช่วยเหลือน้ำท่วมในครั้งนี้ โดยได้เข้าไปที่บ้านหลังหนึ่ง ถึงกับต้องตกใจ เพราะโคลนที่เห็นเกือบเต็มชั้น 1 ของตัวบ้านหลังนี้ งานนี้ทำเอาชาวเน็ตถึงกับแห่เป็นห่วง โดยเจ้าของโพสต์ ระบุข้อความว่า“เกิดมาเพิ่งเคยเจอ โครนสูงท่วมเกือบหลังคาบ้าน”นอกจากนี้ในคลิปยังเผยให้เห็นโคลนสูงเป็นภูเขาเกือบเต็มชั้น 1 แต่ประชาชนก็ต้องหายกังวลใจ เพราะทีมงานได้ขึ้นไปช่วยเจ้าของบ้านและพากันลงมาด้านล่างจนปลอดภัย สมาคมตอบโต้ภัยพิบัติประเทศไทย D.R.A.T#ขอเปิดรับบริจาค“ร่วมแบ่งปัน ช่วยภัยน้ำท่วม”#เพื่อช่วยเหลือผู้ประสบภัยในหลายพื้นที่ผ่านบัญชี สมาคมตอบโต้ภัยพิบัติ ธนาคาร กสิกรไทย เลขบัญชี 0688650887#Saveเชียงราย#DRAT#สมาคมตอบโต้ภัยพิบัติประเทศไทย#ช่วยเหลือประชาชน อย่างไรก็ตาม เมื่อเรื่องราวดังกล่าวถูกเผยแพร่ออกไป ต่างมีชาวเน็ตเข้ามาแสดงความคิดเห็นกันเป็นจำนวนมาก โดยชาวเน็ตส่งนใหญ่ต่างบอกว่า “จะทำความสะอาดยังไงไหว  สู้ๆๆครับ  เป็นกำลังใจให้ค่ะ  ทุกคนปลอดภัยไหมคะ ขอให้ปลอดภัยสู้ๆ” อีกด้วย.. ขอบคุณข่อมูล : @earnarit",
     "category": "ทั่วไทย",
     "date": "2024-09-15T09:01:37+00:00",
     "publisher": "Dailynews",
     "url": "https://www.dailynews.co.th/news/3865911/"
}